#中華經典古籍精校
#下載最新版本，請訪問: https://github.com/bgc2017/chtxt
#如果您發現錯字、脫字、衍字，請反饋至: https://github.com/bgc2017/chtxt/issues
#創建日期: 2021/02/21
#更新日期: 2021/02/24

# 原本玉篇(殘卷) 〔南朝梁〕顾野王 撰

話	話　　	胡快反。《尚書》：「乃話民之弗率。」孔安國曰：「話，善言也。」《說文》：「合會善言也。」《廣雅》：「話，調也。」謂啁調也。《聲類》：「訛言也。」
譮	譮　　	《說文》：「籀文話字也。」《聲類》或儈字也。儈合、儈市也。音古會反，在人部。《字書》：古文為𦧵字，在舌部也。
諈	諈　　	竹恚反。《尔雅》：「諈諉，累也。」郭璞曰：「以事相属累為諈也。」
諉	諉　　	女恚反。《漢書》：「尚有可諉者。」孟康曰：「諉，累也。」蔡謨曰：「諉，託也。」猶言委罪彭生也。
警	警=儆	居影反。《尚書》：「洚水警予。」孔安國曰：「警，戒也。」《周禮》：「正歲則以法警戒群吏。」鄭玄曰：「警，謂敕戒之言也。」《左氏傳》：「警于夷。」杜預曰：「警懼戎狄也。」又曰：「〔軍衛〕不徹，警也。」《礼記》：「大昕鼓徵，所以警眾也。」鄭玄曰：「警，猶起也。」《廣雅》：「警警，不安也。」或為儆字，在人部也。
謐	謐　　	莫橘反。《尔雅》：「謐，静也。昚也。」【野王案】《韓詩》：「賀以謐我」是也。
謙	謙　　	去兼反。《周易》：「謙，輕也。」「天道虧盈而益謙，地道變盈而流謙。鬼神害盈而福謙，人道惡盈而好謙。謙尊而光，卑而不可踰。」【野王案】謙，猶冲讓也。《尚書》：「滿招損，謙受益」是也。《國語》：「謙謙之德。」賈逵曰：「謙謙，猶小小也。」《說文》：「謙，敬也。」《蒼頡篇》：「謙，虚也。」
誼	誼　　	魚寄反。《周禮》：「六德曰誼。」鄭玄曰：「誼者，能制事也。」《周易》：「理財正辭、禁民為非曰誼。」又曰：「堅柔之際，誼無咎也。」王弼曰：「議，猶理也。」《毛詩》：「宣照誼問。」《傳》曰：「誼，善也。」《礼記》：「誼者，宜也。」《謚法》：「除天之際曰議；能制命曰誼；行議不疾曰誼。」誼，今並為義字，在我部。
誐	誐　　	魚何反。《說文》：「喜善也。」
詡	詡　　	吁雨反。《毛詩》：「川澤詡詡。」《傳》曰：「詡詡然，大也。」《礼記》：「德發楊，詡万物。」鄭玄曰：「詡，猶普也，遍也。」又曰：「喪事主哀，會同主詡。」鄭玄曰：「詡，謂慜而有勇，若齊國佐也。」《蒼頡篇》：「詡，和也。恤人者也。」《說文》：「人語也。」
諓	諓　　	似剪反、子踐反。《尚書》：「諓諓静言。」【野王案】《說文》：「諓，善言也。」《國語》：「又安知是諓諓者」。賈逵曰：「諓諓，巧言皃也。」《公羊傳》：「其惟諓諓。」何烋曰：「諓諓，淺薄之皃也。」《楚辭》：「讒人諓諓𤍨可愬。」王逸曰：「〔諓諓〕，讒言皃也。」
詷	詷　　	徒貢反。《說文》：「共同也。一曰譀也。」《蒼頡篇》：「□會也，亦調也。」《聲類》又儈也。《字書》：「𧩟，詷也。」
譞	譞=儇	呼緣反。《說文》：「譞，慧也。」【野王案】谓慧□也。与儇字同，在人部。
誧	誧　　	布徒、澤古二反。《說文》：「誧，大也。一曰人相助也。」《廣雅》：「誧，謀也。誧，諫也。」
諰	諰　　	思理反。《說文》：「思之意也。」《蒼頡篇》言旦思之。《聲類》：「知之也。」
設	設　　	尸熱反。《周禮》：「設官分軄。」【野王案】設，猶置也。《毛詩》：「肆筵設席。」《傳》曰：「設席，重席也。」《韓詩》：「鍾鼓既設。」設，陳也。《公羊傳》：「權之所設。」何烋曰：「設，施也。」《國語》：「必設以此。」賈逵曰：「設，許也。」《廣雅》：「設，合也。」
護	護　　	胡故反。《史記》：「卒調護太子。」如淳曰：「調護，猶營護也。」又曰：「强載（轄）車，卧而護之。」【野王案】謂監護經略之也。又《抱璞子》云：「以狸頭治鼠瘻、啄木護齲。」則護亦治也。《方言》：「挟護也。」郭璞曰：「挟持護之也。」《漢書》：「以吏事護高祖。」【野王案】護，救視也。《蒼頡篇》：「護，辨也。」《廣雅》：「護，助也。」樂名大護，《字書》為頀字，在音部。
䜋	䜋　　	胡退反。《說文》：「中止也。」《司馬法》曰：「師多則民䜋之。」䜋，止。是也。《蒼頡篇》：「䜋，譯也。」《聲類》：「相勘也。」
譒	譒　　	補佐反。《說文》：「譒，敷也。」《商書》曰「王譒告之」，是也。【野王案】此亦播字同，在手部也。
託	託　　	他各反。《公羊傳》：「託不得已。」何休曰：「囙託以也。」《論語》：「可以託六尺之孤。」【野王案】《方言》：「託，寄也。凡寄為託。」《廣雅》：「託，依也。託，累也。」或為侘［侂］字，在人部。
記	記　　	居意反。《尚書》：「撻以記之。」孔安國曰：「記識其過也。」【野王案】《礼記》：「猶録其書」，所以録識之也。又曰：「今王即命記功」是也。《礼記》：「太史執簡記。」鄭玄曰：「記，礼書也。」《說文》：「記，䟽也。」《聲類》：「古文為近字，在斤部也。」
譽	譽　　	餘庶、与舒二反。《尚書》：「［罔］違道，以干百姓之譽。」孔安國曰：「不違道求。」《毛詩》：「以永終譽。」《箋》云：「譽，聲羙也。」《國語》：「王叔子譽諸朝廷。」賈逵曰：「譽，稱也。」《礼記》：「孔子曰：『君子不以口譽人，則民作忠。』」鄭玄曰：「譽，繩也。」
謝	謝　　	似夜反。《左氏傳》：「使邳鄭如秦謝緩賂。」【野王案】《說文》：「謝，辭也。」謂相辭謝也。《國語》：「子叔聲伯如晉，謝季文子。」是也。《礼記》：「大夫七十而致仕，若不得謝。」鄭玄曰：「謝，猶聽也。」《楚辭》：「願并謝与長友。」王逸曰：「謝，去也。」
謠	謠　　	与昭反。《毛詩》：「我歌且謠。」《傳》曰：「徒歌曰謠。」《韓詩》：「有章曲曰歌，無章曲曰謠。」《說文》：「獨歌也。」
謳	謳　　	於侯反。《左氏傳》：「謳者乃出。」【野王案】《說文》：「謳，齊歌也。」《孟子》：「綿駒處於高唐而齊右善謳」，是也。《廣雅》：「謳，喜也。」《埤蒼》或為嘔字，在口部。《字書》爲慪字，在心部。
詠	詠=咏	為命反。《尚書》：「搏拊琴瑟以詠。」【野王案】詠，長歌言之也。《國語》：「以歌詠之」、《毛詩序》：「言之不足，故嗟歎之；嗟歎之不足，故詠歌之。」是也。《礼記》：「人喜則斯陶斯詠。」鄭玄註：「詠，謳也。」或為咏字，在口部。
訖	訖　　	居迄反。《尚書》：「天既訖我殷命。」孔安國曰：「畢訖殷之王命也。」又曰：「惟訖于富。」孔安國曰：「惟絶於富也。」《礼記》：「訖其嗜欲。」鄭玄曰：「訖，止也。」
𧦝	𧦝　　	虎都反。《儀礼》：「太祝𧦝佐食。」鄭玄曰：「呼，猶命也。」《說文》：「𧦝，召也。」【野王案】謂也。《方言》或呼為鉤格。是也。《廣雅》：「𧦝，鳴也。」今亦為呼字，在口部。
諺	諺　　	宜箭反。《左氏傳》：「周諺有之。」《說文》：「傳言也。」
訝	訝=迓	魚嫁反。《周禮》：「掌訝掌邦國之積［等籍］以待賓客。」鄭玄曰：「訝，迎也。」《尔雅》亦云。郭璞曰：「《公羊傳》：『跛者訝詖［跛］者（禦）』是也。」《聲類》亦為迓字，在辵部。《字書》或為捂字，在手部。車冈名訝，為枒字，在木部。
詣	詣　　	魚計反。《史記》：「乘傳詣洛陽。」【野王案】詣，到也。《蒼頡篇》：「詣，至也。」《說文》：「候至也。」
訒	訒　　	而振反。《論語》：「其言也訒」、「為之難，言之得訒乎？」孔安國曰：「訒，難也。」《說文》：「訒，鈍也。」
講	講　　	古項反。《論語》：「學之不講，聞義不能從也。」【野王案】講謂談論以解說訓誥也。《左氏傳》：「講事不令。」杜預曰：「講，謀也。」《國語》：「一時講武。」賈逵曰：「講，習也。」又曰：「仁者講功。」賈逵曰：「講猶論也。」《史記》：「沛公之有天下業以講解。」蘓林曰：「講，和也。」《說文》：「和解也。」《廣雅》：「講，讀也。」
謄	謄　　	達曾反。《淮南》：「子産謄辭。」許叔重曰：「謄，傳也。」【野王案】謂傳道言之也。《周易》：「咸其輔頬，舌謄口說也是。」《說文》：「移書也。」今亦為滕字，在水部。
訥	訥　　	奴骨反。《論語》：「君子欲訥於言。」苞咸曰：「訥，遟鈍也。」《說文》：「難也。」
謯	謯　　	子雅反。《說文》：「謯𧨹也。」
讎	讎=仇	視周反。《毛詩》：「無言不讎。」《傳》曰：「讎，用也。」《左氏傳》：「憂必讎焉。」杜預曰：「讎，對也。」《尔雅》：「𨑜也。」郭璞曰：「讎，猶疇也。」《漢書》：「酒輙讎數倍。」《音義》曰：「讎，亦售也。」又曰：「以考星度，未能讎也。」鄭衆曰：「相應為𨾜。」劉向《別挍經録》：「讎中。」【野王案】謂考挍之也。《說文》：「讎，猶應也。」《廣雅》：「讎，軰也。」《毛詩》：「不我能畜，反以我為讎。」《箋》云：「憎我惡也。」【野王案】讎，猶怨憾也。《尚書》：「撫我則后，虐我則讎」是也。《礼記》又「〔父之〕讎不与共戴天，兄弟之讎不反兵，交遊之讎不同國。」【野王案】讎，亦仇也。
𧧹	𧧹　　	下硌反。《說文》：「待也。」【野王案】謂於類待也。《聲類》亦傒［徯］字也。徯，在彳部。或為𥪦字，在立部也。
譥	譥　　	古弔反。《說文》：「痛呼也。」《蒼頡篇》：「大呼也。」【野王案】此亦与噭字同，在口部。或為嘂字，在㗊部。《漢書》：「及譤者為之，則苟鉤釽析辭〔亂〕而已。」晉灼曰：「此譤字。」
謍	謍=營	胡瓊反。《毛詩》：「謍謍青蠅。」《傳》曰：「謍謍，往來皃也。」《說文》：「謍，小聲也。」今並為營字，在宮部也。
譊	譊　　	狃交反。《歸藏》：「求息得酒，言語譊譊。」【野王案】譊譊，猶讙呼也。《莊子》：「奚以夫譊譊為乎」是也。《說文》：「恚呼。」《蒼頡篇》：「訟聲也。」《廣雅》：「譊，鳴。」亦与呶字同，在口部也。
諎	諎　　	壯百反。《考工記》：「鍾侈則諎。」鄭玄曰：「諎諎然大外聲也。」《說文》：「大聲也。」或為唶字，在口部。《字書》或為咋字，在口部。
譟	譟　　	桑到反。《周禮》：「車徒皆譟。」鄭玄曰：「譟，讙也。」《方言》：「諻音也。」《說文》：「擾也。」《廣雅》：「鳴也。」《聲類》：「群呼煩擾耳也。」
諛	諛　　	与珠反。《尚書》：「㒒臣諛厥后自聖。」孔安國曰：「謟，諛也。」《莊子》：「不擇是非而言謂之諛。《蒼頡篇》：「謟，從也。」
謲	謲　　	千紺反。《說文》：「相怒使也。」
讇	讇=諂	丑冉反。《周易》：「君子上交不讇，下交不嬻。」【野王案】《說文》：「諂，諛也。」《公羊傳》曰：「讇乎隱公。」何烋曰：「讇，猶佞也。」《礼記》：「立容辨卑，無讇。」鄭玄曰：「諂，謂傾身以有下也。」《莊子》：「晞意道言謂之讇也」。
諂	諂　　	《說文》或讇字也。
謷	謷　　	五勞反。五交反。《尚書大傳》：「出教不得民心則民讙謷。」【野王案】謷，亦讙也。《說文》：「不肖人也。一曰哭不悲也。」
諼	諼　　	許爰反。《公羊傳》：「其言救江，何？為諼也。」何烋曰：「諼，詐也。」《毛詩》：「終不可諼号。」《傳》曰：「諼，忘也。」《尔雅》：「有斐君子，終不可諼兮；道盛德至善，民之不能忘也。」郭璞曰：「言常思念之。」
訹	訹　　	私律反。《服鳥賦》：「訹迫之徒，或趍西東。」孟康曰：「為利所誘訹也。」《說文》：「誘也。」《廣雅》：「訹，謏也。」
譇	譇　　	丑加、傷加二反。《說文》：「譇拏，羞窮也。」《蒼頡篇》：「詐謣也。」
詑	詑　　	湯抲、達可二反。《楚辭》或詑𧬒而不疑。」【野王案】《說文》：「兖州謂欺曰詑也。」
詉	詉　　	女加反。《埤蒼》：「譇詉，言不可解也。」【野王案】《方言》：「即謰謱也。」［或］為拏字，在手部也。
謘	謘　　	直梨反。《說文》：「語諄謘者也。」
謾	謾=𧬒	馬諫、馬姦二反。《莊子》：「僻陋謾誕。」【野王案】《說文》：「謾，欺也。」《方言》：「秦晉謂慧為謾。」郭璞曰：「言詑謾也。」又曰：「謾，怠懼也。燕代之間曰謾怠也。」
謺	謺　　	之頬反。《說文》：「拾謺也。」
謰	謰=嗹	旅剪反。《方言》：「謰謱，拏也。南楚曰謰謱。」郭璞曰：「言譇拏也。」《字書》或為嗹字，在口部也。
謱	謱　　	洛由反。《廣雅》：「謱謰，囒哰也。」《字書》：「謰謱，不解也。一曰重也。」或為嘍字，在口部也。
詒	詒=貽	与之反。《尚書》：「詒厥子孫。」孔安國曰：「詒，遺也。」《尔雅》亦云。郭璞曰：「謂相歸遺也。」《毛詩》：「詒爾孫謀。」《箋》云：「詒，傳也。」《韓詩》：「縱我不往，子寜不詒。」音詒，寄也，曾不寄問也。《說文》：「一曰相喜也。」《字書》或爲貽字，在貝部也。
謵	謵　　	傷恊、丑恊二反。《說文》：「謵，讋也。」《聲類》：「謵，讋言不止。」
譺	譺　　	魚記反。《說文》：「譺，咍也。」《蒼頡篇》：「譺，欺也。」《廣雅》：「譺，調也。」【野王案】相啁調也。
誑	誑　　	俱放反。《國語》：「夫又誑之。」賈逵曰：「誑，猶惑也。」《左氏傳》：「是我誑吾兄。」杜預曰：「誑，欺。」《尔雅》：「侜張，誑。」郭璞曰：「《周書》云：『無或侜張為幻』。幻，欺誑人也。」《聲類》或為㤮字，在心部。
𧬮	𧬮　　	瓜詐反。《說文》：「𧬮，相誤也。」
譖	譖　　	莊賃反。《公羊傳》：「譖公于齊侯。」何烋曰：「如其事曰訴，加誣曰譖。」劉兆曰：「言旁入曰譖。」《廣雅》：「譖，毁也。」
訕	訕　　	所姦反。《論語》：「惡居下而訕上。」孔安國曰：「訕，謗毀也。」【野王案】《礼記》：「為人臣者有諫而無訕」是也。《蒼頡篇》：「非也。」
譏	譏　　	居依反。《公羊傳》：「何譏爾？」何烋曰：「譏猶譴也。」《礼記》：「關执禁以譏。」鄭玄曰：「譏，訶察也。」《說文》：「誹也。」《廣雅》：「譏，譏諫，譏問也。」
誣	誣　　	武虞反。《左氏傳》：「祇取誣焉。」杜預曰：「誣，欺也。」《國語》：「其刑撟誣。」賈逵曰：「非先王之法曰撟，加誅無罪曰誣。」又曰：「欒氏之誣晉。」賈逵曰：「以惡取善曰誣。」《礼記》：「不首其義，是誣於祭也。」鄭玄曰：「誣猶妄也。」又曰：「誣上行私而不可止。」鄭玄曰：「誣，罔也。」又曰：「受禄不誣。」〔鄭玄曰於事不誣〕鄭玄曰：「於事不信曰誣。」《方言》：「誣，䛳與也。吴越曰誣，荊齊曰䛳與，秦晉言何與也。」郭璞曰：「相何為者？所以𦤺誣䛳也。」《說文》：「加言也。」
誹	誹　　	甫違反。《大戴礼》：「立誹謗之木，欲諫之鼓。」【野王案】服虔注《漢書》曰：「〔堯〕作之，橋梁交午柱頭。」應劭曰：「橋梁邊板，所以書政治之𠐨失也。至秦去之，今乃復立也。」《說文》：「誹，謗也。」
謗	謗　　	補浪反。《左氏傳》：「國〔人〕謗之。」杜預曰：「謗，毁也。」又曰：「進胙者莫不謗。」杜預曰：「謗，詛。」《國語》：「國人謗王。」賈逵曰：「謗，誹也。」又曰：「左史謗之。」賈逵曰：「對人道其惡也。」
譸	譸　　	竹尤反。《尚書》：「無或𦙃〔胥〕譸張為幻。」孔安國曰：「譸張，誑也。無有相欺或幻者。」或為侜字，在人部。《聲類》亦嚋字也。【野王案】嚋，誰也，音除㽞反，在口部。
詶	詶　　	《說文》：亦譸字也。
訄	訄　　	去牛、渠牛二反。《說文》：「訄，迫也。」
詛	詛　　	坥㩀反。《周禮》：「詛祝掌盟詛而祝號。」鄭玄曰：「盟𥛜主於要誓。大事曰盟，小事曰詛。」注又曰：「詛謂祝之使敗也。」【野王案】《尚書》：「厥口詛祝。」《毛詩》：「侯詛侯祝」是也。又曰：「詛掌司盟，掌万民之犯命者，詛其不信者。」鄭玄曰：「盟詛者，欲相共惡之也。」或為𥛜字，在示部。
䛆	䛆　　	丈又反。《說文》：「䛆，祝也。」或為䄂字，在示部。
誃	誃　　	舒紙、直移二反。《尔雅》：「誃離也。」《說文》：「分離也。」周景王作洛陽誃臺。《聲類》：「離别也。」
謻	謻　　	《聲類》亦誃字也。
誖	誖　　	補潰反。《尚書》：「實誖天道。」孔安國曰：「誖，乱也。」《周易》：「雷風不相誖。」韓康伯曰：「誖，逆也。」或為悖字，在心部。
𢨋	𢨋　　	《說文》：「籀文誖字也。
䜌	䜌　　	力官反、力全反。《說文》：「䜌，乱也。一曰理也。一曰不絶也。」《漢書》：「鉅鏕郡有南䜌縣。」
誤	誤　　	牛故反。《尚書》：「其勿誤于庶獄。」孔安國曰：「誤，謬也。」【野王案】《左氏傳》：「以救公誤之，遂失秦伯」是也。
詿	詿　　	公賣反。《說文》：「詿，誤也。」【野王案】《漢書》：「政為文所詿（誤者）」是也。
誒	誒　　	虚疑反。《說文》：「誒誒，可惡之辭也。」《春秋傳》曰：「誒誒出出」是也。【野王案】《莊子》：桓公見鬼去反誒誒為病，數月不出，是也。又云：「一曰然也。」【野王案】然，亦應也。与唉字同，在口部也。
譆	譆　　	虚箕反。《毛詩》：「噫嘻成王。」《傳》曰：「譆，敕也。」《箋》云：「噫譆，有所多大之聲也。」《左氏傳》：「從者曰譆。」杜預曰：「懼聲也。」《礼記》：「伯魚之母死，朞而猶哭。夫子曰：「『譆！其甚矣。』」鄭玄曰：「譆，恨之聲也。」《說文》：「哀痛也。」歡和之嘻字，在口部也。
詯	詯　　	胡内反。《說文》：「膽滿氣也。」《蒼頡篇》：「胡市也。」《聲類》：「在人上也。」《字書》：「一曰市决後悔也。」
謧	謧　　	力支、力泥二反。《方言》：「謧𢘬欺慢之語也。楚郢以南東陽之交通語也。」郭璞曰：「亦中國相輕易蚩弄之言也。」《說文》：「謧忚，多言也。」《埤蒼》為㦒字，在心部。
訿	訿　　	子尓反。《毛詩》：「翕翕訿訿。」《傳》曰：「訿訿然不思稱其上也。」又曰：「睾睾〔臯臯〕訿訿。」《傳》曰：「訿訿，窳不供軄也。」《尔雅》亦云：「訿訿，不供軄也。」郭璞曰：「賢者陵替，姦黨熾盛，背公恤私，曠軄事也。」《韓詩》：「翕翕訿訿，不善之皃也。《說文》或為此以字，在此部。」
訾	訾　　	子移反。《國語》：「訾相其質。」賈逵曰：「訾，量也。」《礼記》：「不訾重器。」鄭玄曰：「訾，思也。」《說文》：「思稱意也。」《謚法》：「收〔牧〕今述古曰訾也。」
𢋀	𢋀=訾	《字書》或訾字也。
詍	詍　　	餘世反。《說文》：「詍詍，多言也。」【野王案】《毛詩》：「無然詍詍」是也。或為呭字，在口部。
䛬	䛬　　	道刀反。《說文》：「往來言也。一曰祝也。一曰小兒未能正語也。」《字書》：「詖䛬也。」
䛌	䛌　　	《說文》或䛬字也。
𧦦	𧦦　　	如藍、如簷二反。《說文》：「𧦦𧦦，多言也。」樂浪有𧦦邯縣。
䜚	䜚　　	達答反。《說文》：「䜚誻也。」《字書》：「䜚誻，語相及也。」
誻	誻　　	他荅、徒答二反。《說文》：「䜚誻也。」《聲類》：「䜚誻。」皆妄語也。
訮	訮　　	呼田反。《說文》：「争語訮訮也。」《蒼頡篇》：「訮，訶也。」《廣雅》：「訮，怒也。」
讗	讗　　	胡圭反。《說文》：「言疾皃也。一曰相數讗也。」《字書》或為𡄴字，在口部也。
訇	訇　　	呼泓反。胡蠲反。西京賦：「沸卉砰訇。」《說文》：「騃言聲也。」《聲類》：「音大也。」《說文》又曰：「漢中西城有訇卿也。」
𧥻	𧥻　　	《說文》：「籀文訇字也。」
諞	諞　　	裨蟬、皮免二反。《尚書》：「截截善諞言。」孔安國曰：「巧善為辯侫之言也。」《說文》：「巧言也。」
𧥣	𧥣　　	空後反。《說文》：「𧥣，扣也。如求婦先𧥣發之。」【野王案】以言相扣發也。《論語》「𧥣其兩端。」《公羊傳》：「吾為子𧥣隱」並是也。《廣雅》「𧥣，笑也。」今為叩字，在邑部。或為扣字，在手部。
誽	誽　　	女佳反。《說文》：「言相誽司也。」《埤蒼》、《蒼頡》：「詀誽，言不正也。」
誂	誂　　	達鳥反。《說文》：「相呼誘也。」【野王案】《史記》「吴王欲反，乃使中大夫應高誂膠西王」是也。《廣雅》：「誂，謏也。」
譄	譄　　	子恒反。《說文》：「恒言也。」【野王案】与增字同，在土部也。
譀	譀　　	胡濫反。《東觀漢記》：「雖誇譀，猶令人面熱。」《說文》：「譀，誕也。」《廣雅》：「譀，話也。譀，調也。」
𧧴	𧧴　　	《說文》：「俗譀字也。」
詄	詄　　	徒結反。《漢書》：「天門開詄蕩蕩。」如淳曰：「詄，天體堅清状也。」《說文》：「詄，忘也。」
諅	諅　　	渠記反。《說文》：「忌也。《周書》曰『尚不諅于凶德』」是也。
誇	誇=夸	苦華反。《尚書》：「憍滛矜夸将由惡。」孔安國曰：「憍恣過制以自夸大也。」《方言》：「夸，滛也。」《說文》：「誇，譀也。」【野王案】以大言相誇誕也。《漢書》「上将大誇胡人」是也。《謚法》：「華言不實曰誇。」今亦或為夸字，在大部。
誕	誕　　	達垣反。《尚書》：「乃逸乃𧧑既誕。」孔安國曰：「誕，欺也。」又曰：「乃誕數文德。」孔安國曰：「誕，大也。」《毛詩》：「旄丘之葛兮，何誕之節兮。」《傳》曰：「誕，闊節也。」《韓詩》：「誕先登于（岸）。」誕，信也。《左氏傳》：「子晢之欲背誕。」杜預曰：「背命放誕也。」《淮南》：「弦高誕而存鄭。」許叔重曰：「誕，𧬒也。」《說文》：「詷誕也。」
𧥡	𧥡=誕	《說文》：「籀文誕字。」
䜕	䜕　　	莫芥反。《說文》：「譀也。」
𧮚	𧮚　　	《字書》或䜕字也。
訌	訌　　	胡東反。《毛詩》：「蛑賊内訌。」《傳》曰：「訌，潰也。」《箋》云：「爭訟相角入之言也。」《尔雅》亦云。郭璞曰：「謂潰敗也。」
謔	謔　　	虚虐反。《毛詩》：「無然謔謔。」《傳》曰：「謔謔然，喜樂也。」《尔雅》：「謔浪，戯謔也。」郭璞曰：「謂相啁戯也。」又曰：「謔謔，崇䜛慝也。」郭璞曰：「樂禍助虐，增譖惡也。」《說文》：「謔，即戯也。」《詩》云：「善戯謔兮」是也。
詪	詪　　	古恨反。胡典反。《說文》：「即很也。」《廣雅》：「詪詪，語也。」
𧬨	𧬨　　	呼會反。《說文》：「𧬨聲也。《詩》曰『𧬨𧬨其聲』」是也。鑾聲為鐬字，在金部；鳳羽翽翽字，在羽部也。
讙	讙　　	虚園反。呼凡反。《礼記》：「子夏曰：「『鼓鼙之聲讙』」。鄭玄曰：「讙，嚻之聲也。」《方言》：「讙譲也。自關而西秦晉之間凡言相責讓曰讙讓，北燕曰讙。」《廣雅》：「讙，鳴也。」《聲類》：「以為亦囂［𡅻］字也。【野王案】𡅻，呼召也，音荒旦反，在嚻部。古文為吅字。吅，驚也，在吅部也。
諠	諠　　	虚園反。《聲類》：「諠，譁也。一曰忘也。」【野王案】此亦讙字也。
諣	諣　　	呼卦反。《說文》：「疾言也。」
𧮓	𧮓　　	徒囬反。《說文》：「譟也。」
訆	訆　　	公弔反。《說文》：「訆，妄言也。」《春秋傳》曰：「或訆宋大廟」是也。《字書》或叫字也。叫，嘘也，在口部。
謕	謕　　	徒埿反。《方言》：「南楚或謂支註曰詀謕，轉語也。」〔嗁〕在口部也。
謕	謕　　	息移反。《說文》：「數諫也。」
譁	譁　　	呼瓜反。《尚書》：「人無譁聽朕命。」孔安國曰：「無讙譁也。」《方言》：「譁，化也。燕朝鮮洌水之間曰譁。」
𧪮	𧪮　　	《方言》：「𧪮，(𠮱)然也。」郭璞曰：「亦應聲也。」《說文》亦譁字也。《廣雅》：「𧪮，應也。」
譌	譌　　	吾戈反。《尚書》：「平祑南譌。」孔安國曰：「譌，化也。」《毛詩》：「民之譌言。」《箋》云：「譌，偽也。」又曰：「或寢或偽。」《傳》曰：「訛動也。」《韓詩》：「譌，覺也。」又曰：「譌言諠言也。」《尔雅》：「譌言也。」郭璞曰：「世以妖言為譌言也。」
訛	訛=譌=吪	《字書》亦譌字也。《聲類》或復為吪字，在口部。
謈	謈　　	蒲卓反。《說文》：「大嘑也，自勉也。」【野王案】《漢書》「郭舍人不勝痛呼謈」是也。
訬	訬　　	仕交反。《說文》：「訬，擾也。一曰訬𢶒也。」《聲類》亦䰫字。䰫，徤疾也。今謂徤曰訬。䰫，在鬼部。【野王案】許叔重注《淮南》《楚辭》謂𡬽䡖（輕）為害之鬼為䰫，今亦以人相勁揵為訬。
謬	謬　　	靡幼反。《尚書》：「繩㑾〔𠏘〕糺謬，格其非心。」【野王案】謬，猶僻乱也。《礼記》：「孔子曰：『不能詩，於礼謬。』」鄭玄曰：「謬，誤也。」《方言》：「謬，詐也。自關而東西或曰謬。」《說文》：「狂者之妄言也。」《廣雅》：「謬，欺也。」《謚法》：「名与實𤕤曰謬。」劉煕曰：「謬差也，名清而實濁也。」
諆	諆　　	居疑反。《尔雅》：「諆，謀也。」【野王案】謂謀謨也。今亦為基字，在土部也。
誋	誋=忌	渠記反。《礼記》：「敬誋罔有擇言在躬。」鄭玄曰：「誋之言𧪖〔誡〕也。」《廣雅》：「誋，告也。」亦為忌字，在心部。
譎	譎=憰	公穴反。《論語》：「晉文公譎而不正。」鄭玄曰：「譎，詐也。」《方言》：「自關而東西或謂詐為譎。」《毛詩》：「主文而譎諫。」鄭玄曰：「譎諫，詠歌依違不直諫。」或為憰字，在心部。
訏	訏　　	况俱反。《毛詩》：「實譚實訏。」謂張口鳴訏也。又曰：「洵訏且樂。」《傳》曰：「訏，大也。」《方言》：「訏若，言也。中齊西楚之郊曰訏。」《說文》：「一曰詭偽也。」
𧪰	𧪰　　	子雅反。《說文》：「𧪰，嗟也。」【野王案】憂歎之辭也。亦歎美也。嗟字同，在口部。古文為䰈字，在長部也。」
𧪘	𧪘　　	《聲類》亦嗟字也。
𧮩	𧮩　　	《說文》：「籀文讋字不省。」
讋	讋　　	章葉反。《說文》：「失氣也。一曰言不止也。」傅毅以為讀若慴。【野王案】《漢書》「胷奴讋焉」是也。《聲類》：「讋，慴也。」亦与懾字同，在心部。慴，音徒頬反。
䛩	䛩　　	於路反。《說文》：「相毁也。」【野王案】《左氏傳》：「兩相䛩」是也。又曰：「亦云畏䛩也。」【野王案】《礼記》：「孔子曰：「『如惡惡臭。』君臨喪，以巫祝桃茢惡之。」今亦撝惡字，在心部。《聲類》亦啞字也。啞，笑皃也，在口部。
䜑	䜑　　	《字書》亦䜑字也。
𧮑	𧮑　　	徒闔反。《說文》：「𧮑嗑也。」《埤蒼》：「𧮑嗑，妄言也。」
詾	詾　　	詡恭反。《毛詩》：「降此鞠詾。」《傳》曰：「詾，訟也。」《尔雅》亦云。郭璞曰：「言争訟也。」《韓詩》曰：「鞠諊，諊，聲也，訩訩也。」《尔雅》又曰：「詾，盈也。」《廣雅》：「詾，鳴也。」
𧧗	𧧗=詾	《說文》亦詾字也。
訩	訩　　	《說文》亦𧧗（詾）字也。
訟	訟　　	似縱反。《周禮》：「凡萬民有獄訟者，聽而斷之。」鄭玄曰：「爭罪曰獄，爭財曰訟。」《周易》：「訟不親。」《論語》：「未見其過而内自訟者。」苞氏曰：「訟，猶責也。」《左氏傳》：「訟周公于晉。」杜預曰：「理之也。」《說文》：「爭也。一曰歌訟。」【野王案】歌賛之訟今為頌字，在頁部。
謓	謓　　	昌仁反。《說文》：「謓，恚也。」賈侍中說：「謓，咲也。」《倉頡篇》：「謓，怒也。」【野王案】此与瞋字相似而不同，在目部。今為㥲字，在心部也。
讘	讘=囁	之涉反。《說文》：「讘讘，多言也。河東有狐讘縣。」《埤蒼》或為囁字，在口部也。
䜆	䜆　　	《蒼頡篇》：「疾言也。」《聲類》亦讘字也。
䛗	䛗　　	之耳反。《說文》：「䛗，訐也。」
訐	訐　　	柯截反。《論語》：「惡訐以為直者。」苞咸曰：「攻人之隂私。」《說文》：「面相斥罪，相䅽〔穀->告〕訴。」《蒼頡篇》：「相發揚惡也。」。
訴	訴　　	蘇故反。《論語》：「公伯遼訴子路於季孫。」馬融曰：「訴，譖也。」【野王案】《左氏傳》：「訴公於晋侯」是也。《說文》：「訴，告也。」【野王案】訴者，所以告𡨚枉也。故《楚辭》：「訴靈懷之鬼神」是也。《廣雅》：「訴，毁也。訴，惡也。」或為愬字，在心部。
𧪜	𧪜=訴	《說文》亦訴字也。
譴	譴　　	去戰反。《說文》：「譴，問也。」《蒼頡篇》：「呵也。」《廣雅》：「譴，責也。譴，怒也。譴，讓也。」《方言》：「譴，喘轉也。」郭璞曰：「喘，猶宛轉也。」
訶	訶　　	呼多反。《周禮》：「不敬者訶而罰之。」鄭玄曰：「訶猶詰問之也。」注又曰：「訶，譴怒也。」《方言》：「訶，怒也。陳謂之訶。」郭璞曰：「相責也。」《說文》：「大言而怒也。」《字書》或為呵字，在口部。古文為㱒字，在止部也。
謫	謫　　	知革反。《毛詩》：「室人交遍謫我。」《傳》曰：「謫，責也。」又曰：「勿与禍謫。」《傳》曰：「謫過。」《韓詩》：「謫，數也。」《左氏傳》：「自取謫日月之灾。」杜預曰：「謫，譴也。」《國語》：「秦師必有謫。」賈逵曰：「謫，咎。」《方言》：「謫，怒。」郭璞曰：「謂相責怒。」又曰：「南楚之南，凡相非議謂之謫。」郭璞曰：「謂罪過也。」
諯	諯　　	充絹、至緣二反。《說文》：「諯，數也。一曰相讓也。」
譙	譙　　	似醮反。《尚書》：「王亦未敢譙公。」孔安國曰：「譙，讓也。」《方言》：「齊楚宋衛荆陳之間讓曰譙。」《蒼頡篇》：「訶，譙也，亦嬈也。」《漢書》沛郡有譙縣，音似焦反。《毛詩》：「予羽譙譙。」《傳》曰：「譙譙，殺也。」《礼記》：「哀心感者，其聲譙以殺。」鄭玄曰：「譙，𨁕〔踧〕也。」
誚	誚　　	《聲類》亦譙字也。
□	□　　	《說文》古文誚字也。
讓	讓　　	如尚反。《尚書》：「允恭克讓，光被四表。」【野王案】《國語》：「讓，推賢也。」又曰：「推賢讓能，庶官乃和，將遜于位，讓于虞舜。」《論語》「温良恭儉讓」、《礼記》「不辭讓而對」並是。《國語》：「宴好享賜，不踰其上，讓也。」《左氏傳》：「先國後己，卑讓也。」《周禮》曰：「司救掌萬民之衺惡、過失而誅讓之。」鄭玄曰：「讓，責也。」《儀礼》：「賓入門皇升堂讓。」鄭玄曰：「讓，謂舉手平衡也。」《謚法》：「推功尚善曰讓。」《說文》以揖讓並為攘字，在手部。
𧧒	𧧒　　	七漬反。《說文》：「數諫也。」【野王案】《詩》所謂風諫亦𧧒也。《詩》今為刾（刺）字，在刀部。
誶	誶　　	息悸反。《周禮》：「用情誶之。」鄭玄曰：「誶，告也。」《尔雅》亦云。郭璞曰：「相問誶也。」《毛詩》：「歌以誶之。」《傳》曰：「誶，告也。」《韓詩》：「誶，諫也。」《礼記》：「多其誶言。」鄭玄曰：「誶，問也。」《漢書》：「母取箕帚，立而誶語。」服虔曰：「誶，猶罵也。」《說文》：「誶，讓。」《國語》曰：「吴王誶申𦙃〔胥〕」是也。《廣雅》：「誶，議。」
詰	詰　　	去質反。《尚書》：「其克詰爾戎兵。」孔安國曰：「詰，治也。」【野王案】《周禮》「制軍詰禁」、《左氏傳》「子盍詰盗」並是。《周禮》：「大司寇之掌建邦之六典，以誥四方。」鄭玄曰：「詰，謹也。」《書》云「王旄荒度，作刑以詰四方」是也。《礼記》：「詰誅暴慢。」鄭玄曰：「詰，謂問其罪也。」《廣雅》：「詰，責也。詰，無也。詰，讓也。」《左氏傳》：「詰朝相見。」杜預曰：「詰朝，平旦也。」
䛷	䛷=婉	於萬反。於阮反。《說文》：「䛷，慰也。」《聲類》：「䛷，從也。」【野王案】此亦婉字，在女部也。
詭	詭=恑	俱毀反。《毛詩》：「無縱詭随。」《箋》云：「無聽放詭之善不肯行而随人為惡。」《淮南》：「蘓秦以百詭成一信。」許叔重曰：「詭，𧬒。」司馬相如《封禪書》：「竒物譎詭。」【野王案】譎詭，猶竒恠。《說文》：「詭，責。」《廣雅》：「随惡詭欺。」《說文》以詭異之詭為恑字，在心部。
證	證　　	諸孕反。《論語》：「其父攘羊而子證之。」【野王案】《說文》：「證，告《楚辭》所以證之不遠。」王逸曰：「證，驗。」《蒼頡篇》：「證，任也。」《聲類》：「證，徵也。」
詘	詘　　	丘物反。《周易》：「往者詘也，來者伸也。詘伸相感而利生焉。」【野王案】詘猶枉曲也。《毛詩》：「詘此群醜。」《傳》曰：「屈收也。」《左氏傳》：「曲而不詘。」杜預曰：「詘，撓也。」《尔雅》：「詘，聚也。」《說文》：「［詘，］詰詘。」《廣雅》：「詘，曲。詘，折也。」《字書》或為屈字，在出部。短屈無尾為𡲬字，音瞿勿反，在毛部。
誳	誳　　	《說文》亦詘字也。
詗	詗　　	呼政反。耻敬反。《史記》：「多与金錢，令為中詗長安。」徐廣曰：「伺候采察之名也。」孟康曰：「司知罪人處告吏律名為詗。西方人以反間為詗。」《說文》：「知處告也。」
詆	詆=呧	都礼反。《說文》：「詆，訶也。」【野王案】《呂氏春秋》「無詆無呰」、《漢書》「除誹謗詆欺法」是也。《蒼頡篇》：「欺也。」《廣雅》：「詆，毁也。」《聲類》：「呰也。」或為呧字，在口部也。
誰	誰　　	是惟反。《毛詩》：「誰謂荼苦。」【野王案】誰，不知其名，無實稱也。「誰侜予美」、「誰知鳥之雌雄」是也。《尔雅》：「𠇦、𤍨，誰也。」《說文》：「誰，訶也。」《聲類》：「所以訶問其名。」
諽	諽　　	柯核反。《毛詩》：「不長夏以諽。」《傳》曰：「諽，更也。」【野王案】諽，猶改變也。《周易》「天地革而四時成」、「湯武革命從乎天」是也。《說文》：「一曰餝也。」《蒼頡篇》：「一曰或也。」《聲類》：「謹也。」《字書》或為愅字，在心部。今為革字，在革部。
讕	讕　　	力但反。《說文》：「謱讕也。」【野王案】此亦讕（囒）字，猶以誣言相假被也。《漢書》：「滿讕誣天」是也。
讂	讂　　	呼縣反。《說文》：「流言也。」《蒼頡篇》：「縣書有所求也。」【野王案】亦与夐字同，在旲［𡕥］部。
診	診　　	除忍反。《說文》：「診，視也。」【野王案】《史記》「臣意診其眼」是也。《聲類》：「診，驗也。」
𧬊	𧬊　　	先奚反。《說文》：「悲聲也。」【野王案】此亦𤺊字。𤺊，聲散也，在疒部。《字書》：「一曰善音。」或爲嘶字，在口部。
訧	訧=尤	有周反。《毛詩》：「我思古之人，俾無訧兮。」《傳》曰：「訧，過也。」《說文》：「訧，罪也。」《周書》曰：「報以庶訧」是也。《廣雅》：「訧，惡。」今亦為尤字，在乙部也。
誅	誅　　	致娱反。《尚書》：「商罪貫盈，天命誅之。」《論語》：「於予，予何誅。」孔安國曰：「誅，責也。」《國語》：「大國〔道，小國〕襲之曰服；小國敖，大國襲之曰誅。」《礼記》：「齒路馬有誅。」鄭玄曰：「誅，罰。」《說文》：「誅，討。」《廣雅》：「誅，殺。」
討	討　　	耻老反。《論語》：「世叔討論之。」馬融曰：「討，治也。」《礼記》：「畔者君討。」鄭玄曰：「討，誅也。」又曰：「有從而討也。」鄭玄曰：「討，猶去也。」《漢書》：「以咸人之數討該之。」《音義》曰：「討，除也。」《毛詩》：「傳蒙討羽也。《箋》云：「討，雜也。畫羽之文也。」
讄	讄=誄	力水反。《論語》：「子路請禱。子曰：『有諸？』讄曰：『禱爾乎上下神祇。』」孔安國曰：「讄，禱篇名也。」《說文》：「相祝累功德以求禄。」
𧮢	𧮢　　	《說文》亦𧮢字也。
謚	謚　　	時志反。《謚法》：「謚者，行之迹也。」劉熙曰：「謚，申也，申理述見於後也。」《礼記》：「古者生無爵，死無謚。」鄭玄曰：「古謂殷以前也。」《白虎通》：「謚之言烈，所以臨葬而謚之何？因衆聚會欲顕揚之也。
誄	誄　　	力水反。《周禮》：「大祝作六辭，六曰誄。」鄭衆曰：「誄謂迹累生時德行以賜之，命為其辭也。」又曰：「遣之曰讀誄。」鄭玄曰：「遣謂祖庿之廷，大奠将行時也。人之道終此，故累其行而讀之，以作謚也。」《公羊傳》：「讀誄謚於南郊。「《礼記》：「賤不誄貴，幼不誄長，礼也。唯天子稱天以誄之，諸侯相誄非礼也。」鄭玄曰：「誄，累也。謚當由尊者成也。」又曰：「魯莊公及宋人戰于乘丘，懸賁父死之。園人之洛馬有流矢在白肉，公曰：『非其罪也。』遂誄之。」士有誄自此始也。鄭玄曰：「誄其之功以為謚也。周雖以士為，猶無謚也。」
諱	諱　　	詡貴反。《周禮》：「小史掌訟王忌諱。」鄭衆曰：「諱，先王之名也。」《左氏傳》：「諱國惡礼也。」【野王案】諱猶隱也。《礼記》：「卒哭而諱。」鄭玄曰：「諱，避也。」《說文》：「諱，忌也。」
謑	謑　　	胡𠷠〔啓〕反。《呂氏春秋》：「雞狗牛馬不可謑詬遇之。」《說文》：「謑詬，恥辱也。」
𧫟	𧫟　　	《說文》亦謑字也。」
詬	詬　　	許遘、胡遘、居候三反。《左氏傳》：「閉詬之。」杜預曰：「詬，罵也。」《礼記》：「孔子曰：『常常以懦相詬病。』」鄭玄曰：「詬病，猶耻辱也。」【野王案】《左氏傳》「不思其詬」是也。
訽	訽=詬=㖃	《說文》：亦詬字也。《聲類》或為㖃字，在口部。
該	該　　	古來反。《國語》：「以該姓於王宮。」賈逵曰：「該，備也。」《方言》：「該，咸也。」郭璞曰：「咸，猶皆也。」《說文》：「軍中約也。」《廣雅》：「該，譛也。該，⿰言孚也。該，包也。」今以為兼備之晐字，在日部。
諜	諜　　	徒頬反。《周禮》：「巡邦國，搏諜賊。」鄭玄曰：「諜賊，反間為國賊者也。」《左氏傳》：「使伯嘉諜之。」杜預曰：「諜，伺也。」又曰：「諜告楚幕有烏。」杜預曰：「諜，間也。」《國語》：「諜其将洛。」賈逵曰：「諜，猶候也。」《大戴礼》：「以中情出，小曰間，大曰諜。」《史記》：「豈效此嗇夫諜諜利口捷給哉。」【野王案】辨利之皃也。
諲	諲　　	之神反。《尔雅》：「諲，敬也。」
譯	譯　　	餘石反。《礼記》：「五方之民，言語不通，嗜欲不同，達其志，通其欲，北方曰譯。」鄭玄曰：「間之名也，依其事類耳。」《方言》：「譯，傳也。譯，見也。」郭璞曰：「傳語即相見也。」《說文》：「傳四夷之語也。」
詔	詔　　	諸曜反。《尚書》：「多瘠詔。」孔安國曰：「無詔救之者也。」又曰：「詔王太子出逋。」孔安國曰：「詔，教也。」《周禮》：「以八柄詔王駛群臣。」鄭玄曰：「詔，告也，助也。」《尔雅》：「詔，道也。」郭璞曰：「謂教道之也，」又曰：「詔非勴也。」郭璞曰：「謂賛勉也。」《史記》：「秦始皇廿六年，尊王為皇帝，令為詔，命為制。」《廣雅》：「詔書也。」
誘	誘　　	餘手反。《說文》亦羑字也。芳導也，引也，教也，進也，謏相勸動也，在羊部。或復為羗字，在厶部。
䛻	䛻　　	《說文》亦誘字也。
𧪞	𧪞　　	胡臈反。《尔雅》：「𧪞，静也。」
謖	謖　　	山陸反。《儀礼》：「祝入尸謖。」鄭玄曰：「起也。」《尔雅》亦云。郭璞曰：《礼記》「是故尸謖」是也。《蒼頡篇》「謏也。」
詀	詀　　	託兼反。《方言》：「南楚或謂謰謱曰詀謕，轉語也。」《字書》：「語聲也。」
註	註　　	之喻反。《方言》：「南楚或謂嗹嘍曰支註。」《廣雅》：「註䟽，註識也。」《埤蒼》：「註，解也。」今並為注字，在水部也。
䛳	䛳=㛪	於劒反。《方言》：「囒哰，拏也。揚州、會稽之語也，或謂之䛳。」郭璞曰：「言誣䛳也。」又曰：「誣，䛳與也。荆齊曰䛳與，猶秦晉言阿與也。」郭璞曰：「相阿与者，所以致誣䛳也。」《埤蒼》：「䛳，匿也。」《說文》為㛪，在女部。
諑	諑　　	豬角反。《左氏傳》：「又使諑之。」杜預曰：「諑訴也。」《方言》：「楚以南謂訴為諑。」《楚辭》：「謡諑謂余以善滛。」王逸曰：「諑，讃也。」《廣雅》：「諑，責也。諑，毁也。」
譠	譠　　	託山反。《方言》：「譠𧬒，欺也。楚郢以南東陽之郊通語也。」郭璞曰：「亦中國相軽易蚩弄之言也。」
謇	謇=蹇	居展反。《周易》：「謇者，難也。」《方言》：「謇，吃也，楚語也。」郭璞曰：「亦北方通語也。」或為蹇字，在足部。
𧪤	𧪤　　	《聲類》亦謇字也。
𧫦	𧫦=繄	於題反。《毛詩》：「自詒𧫦阻。」《箋》云：「𧫦，猶是也。」《左氏傳》：「𧫦伯𦥶是賴。」杜預曰：「𧫦，發聲也。」又曰：「爾有母遺𧫦。」杜預曰：「語助也。」《方言》：「𧫦，然也。南楚凡言然或曰𧫦。」今或為繄字，在糸部。
讃	讃　　	子旦反。《方言》：「讃，解也。」郭璞曰：「讃訟，所以解釋物理也。」《釋名》：「稱人之美曰讃。」案，讃訟者，所以佐助導引褒楊［揚］其德美也。《尚書》：「益賛于禹」亦是也。今並為賛字，在貝部。《字書》或為攅字，在手部也。
諻	諻　　	呼横反。《方言》：「諻，音也。」《蒼頡篇》：「諻，樂也。」
譚	譚　　	徒躭反。《淮南》：「通古今之風氣，以貫譚方物之理。」【野王案】譚，猶着也。《漢書》「大譚㤙於渾天」是也。《蒼頡篇》亦人姓，亦人名，「譚公惟私」是〔也〕。《聲類》：「譚，詑也。」《字書》：「譚，誕。」
謏	謏　　	所陸、蘇了二反。《礼記》：「發慮憲，求善良，足以謏聞，不足以動衆。」鄭玄曰：「謏之言小也。」《廣雅》：「誂、誀、訹、誘，並謏也。」
詅	詅　　	旅丁反。《廣雅》：「詅，賣也。」《埤蒼》：「詅，𧗳也。」
讜	讜　　	都朗反。《漢書》：「復聞讜言。」【野王案】直言也。《聲類》：「善言也。」
謌	謌　　	葛羅反。《尚書》：「謌詠言。」【野王案】《礼記》：「謌之言也。」《說文》：「故言之，言之不足（故）長（言）之。」《毛詩》：「我謌且謡。」《傳》曰：「曲合樂曰謌。」或為歌字，在欠部。古文為哥字，在可部。
𧧌	𧧌=𡨜=寂	徐歷反。《說文》亦𡨜字也。𡨜，安静也，漠也，在宀部。或為𠱙字，在口部也。
訡	訡　　	牛金反。《說文》或吟字也。吟呻也，嘆也，在口部。或為䪩字，在䪩部。
𧪠	𧪠　　	似慓反。《廣雅》：「𧪠，毒苦也。」《字書》或為愱字，在心部。
䛭	䛭　　	下更反。《廣雅》：「䛭，言也。」《埤蒼》：「為楊州云言。」【野王案】《尔雅》為行字，在行部。
譝	譝　　	視陵反。《左氏傳》：「故譝息媯。」杜預曰：「譝，譽也。」《字書》或為憴字，在心部。今或繩字，在糸部。
讑	讑　　	餘照反。《廣雅》：「讑，誤也。」
評	評　　	皮柄反。《字書》：「評，訂也。」
䛅	䛅　　	胡臈反。《字書》或嗑字也。嗑，多言也，在口部。
諊	諊　　	居陸反。《字書》或𥶶字也。𥶶，治罪也，讀書用法也，窮也，在𢆎部。或為趜字，在走部。或為㝪字，在穴部。
誯	誯　　	充向反。《字書》或唱字也。唱導也。發歌句也，先也，在口部。或為𪛋字，在龠部也。
𧨃	𧨃　　	呼歷反。《蒼頡篇》：「私也。」《聲類》亦䦧佷〔恨〕字也。䦧，内佷〔恨〕也，侮也，在門部。
𧨶	𧨶　　	於驕反。《字書》亦祅字也，祅，灾也，地反物為祅，字，在示部。
䛟	䛟=唊	古協反。《字書》或唊字也。唊，妄語也，在口部也。
謉	謉　　	媯媚反。《字書》亦愧字也。慙也，耻也，在心部。或為媿字，在女部。或為聭字，在耳部。
䜜	䜜=贀	弋恚反。《字書》亦贀字也。贀，㛪也，在貝部。
詎	詎=歫	渠據反。《莊子》：「庸詎知吾所謂知之非不知乎？庸詎知吾所謂不知非知之耶？」《史記》：「且蘇君在，儀寧詎能此乎？」《漢書》：「詎有其人。」《字書》或歫字也。歫，至〔也〕，止也，格也，槍〔搶〕也，在止部，音渠舉反。《字書》或為距字，在足部。
𧬰	𧬰=曏	虚向反。《字書》或曏字。曏，曩也，不久也，在日部。
詝	詝=㤖	竹与反。《廣雅》：「詝，智也。」《字書》亦云㤖字也，在心部。
𧧺	𧧺=悂	補奚反。《字書》或𦀘字也。𦀘，縷并也，在系部。或為悂字。悂，誤也，謬也，在心部。
諤	諤　　	魚各反。《楚辭》或直也。言之諤諤。」【野王案】諤諤，止直之言也。《韓詩外傳》「周舍愿為諤諤之臣，執筆𢡖牘從君之道」是也。《廣雅》：「諤諤，語也，」《字書》：「咢字也。」【野王案】咢亦驚也，在吅部。或為愕字，在心部。或為𩖀字，在頁部也。
䛿	䛿　　	公核反。《廣雅》：「䛿，慧也。」《埤蒼》：「䛿，黠也。」《字書》亦𢡍字。𢡍，智也，在心部。
讞	讞　　	宜箭反。《聲類》：「不遜也。」《字書》或唁字也，𧥣予失國也，在口部。或為這字，在辵部。今亦以為議罪之𤅊字，音宜栞反，在水部。
詨	詨　　	詡教反。山海經：「鵲鳥鳴自詨。」郭璞曰：「今吴人謂叫嘑為詨。」《字書》嗃字，在口部，以此為或交字也。《廣雅》：「交，易也。」【野王案】交，俱也，戾也，共也，在交部，音居肴反。
譿	譿=慧	胡桂反。《字書》或慧字也。慧，才智也，儇也，察也，在心部也。
譓	譓　　	《字書》亦譿字也。司馬相如《封禪書》：「義征不譓。」《漢書音義》曰：「譓，從也。」【野王案】訓「從」亦與惠字義同，在叀部也。
訃	訃　　	匹付反。《礼記》：「凡訃於其君，曰：『君之臣其〔某〕死。』」鄭玄曰：「訃或皆作赴。赴，至也。臣死，使人至君所告之。」《字書》亦赴字，在走部，或為䟔字，在足部。或為□字，在辵部。
譵	譵　　	治遂反。《字書》亦對［懟］字也，懟，怨也，在心部也。
𧧷	𧧷　　	居宥反。《字書》或救字也，救，止也，禁也，助也，在攵部。
譈	譈　　	徒對反。《字書》或憝字也，憝，怨也，惡也，在心部。
誏	誏　　	旅黨反。《字書》亦朖字也。朖，明也，在月部。古文為𥇑字，在目部也。
𧦀	𧦀　　	狃牙反。《字書》或拏字也，拏，持也，把也，在手部。
䛔	䛔　　	《廣雅》：「䛔，拏也。」《字書》亦拏字也。
謮	謮=嘖	側革反。《蒼頡篇》：「謮，謫也。」《廣雅》：「謮，怒也。謮，讓也。」今並為責字，在貝部。《說文》：亦嘖字也。嘖，呼也，在口部。
誔	誔　　	達泠反。《廣雅》：「誔，詭也。」
䜃	䜃　　	丁逥反。《倉頡篇》：「讁也。《詩》云『王事䜃我』是也。」【野王案】《毛詩笺》云：「䜃擿，猶投也。」今並為敦字，在攵部。訓擿亦与磓字同，在石部。或為搥字，在手部。
𧨹	𧨹　　	力足反。《字書》：「𧨹亦謯也。」
𧩪	𧩪=𢛌	且送反。《蒼頡篇》：「𧩪，詷也。」《聲類》：「𧩪，獪也。」今亦為𢛌字，在心部。
諳	諳=喑	於含反。《東觀漢記》：「園陵樹孽，皆諳其數。」《廣雅》云：「諳，諷也。」《埤蒼》：「誦也。」《說文》：「大聲也。」或為喑字，在口部。
𧫧	𧫧　　	《字書》亦諳字也。
譫	譫　　	之𨵁反。《埤蒼》：「多言皃也。」《字書》：「讘也。」
譩	譩　　	於煕反。《尚書》：「對曰：『信譩。』」孔安國曰：「恨辭也。」《毛詩》：「譩厥哲婦。」《箋》云：「有所痛傷之聲也。」【野王案】《論語》：「顔渊死，子曰：『譩！』是。又曰：「譩譆成王。」《傳》曰：「譩，歎也。」《箋》云：「有所多大之言也。」《礼記》：「譩，無也。」鄭玄曰：「咈寤聲也。」《論語》：「子夏聞之曰：『譩！』」。孔安國曰：「不平之聲也。」《蒼頡篇》：「譩，喈也。」今亦為噫字，在口部也。
䜈	䜈　　	楚郊反。《埤蒼》：「代人說也。」【野王案】《礼記》「無䜈說」是也。今爲勦，在力部也。
䛹	䛹　　	呼戰反。《埤蒼》：「䛹，數也。」
諵	諵　　	女函反。《埤蒼》：「諵，語聲也。」《字書》：亦詀也。
䛠	䛠　　	竹逅反。《埤蒼》：「䛠𧬐，詀誽也。」《聲類》或為㛒字，在女部也。
𧫚	𧫚　　	遠計反。《方言》：「〔𧬇〕(䛠)、𧫚，〔諟〕也，吴越曰𧬇𧫚。」郭璞曰：「亦審諦也。互見其義也。」
誺	誺　　	力代反。《廣雅》：「誺，誤也。」与謬同，為僻誤之誤也。
誺	誺　　	豬飢、丑利二反。《方言》：「誺，不知也。沅澧之間凡相問而不知荅曰誺。」郭璞曰：「亦如聲之轉也。」
䚴	䚴　　	魚刮反。《廣雅》：「䚴，怒。」《埤蒼》：「䚴，訶也。」
𧪡	𧪡　　	上尸反。《埤蒼》：「𧪡，訶怒也。趙魏云。」【野王案】今謂舉手相訶罵爲□𧪡是也。
䛢	䛢　　	他鹿反。《字書》：「𧨱，䛢也。」
䜒	䜒　　	於報反。《廣雅》：「䜒，告也。」《埤蒼》：「䜒，語也。河東云。」
譑	譑　　	居小反。《埤蒼》：「譑，糺也。」
䜏	䜏　　	吐和反。《方言》：「楚或謂慧為䜏。」郭璞曰：「亦今通語也。」
誀	誀　　	如之反。《廣雅》：「誀，謏也。」《埤蒼》：「誀，誘也。」
謣	謣　　	尤朱反。《字書》：「妄言也。」
䚹	䚹　　	匹尓反。《廣雅》：「䚹，具也。」《字書》：「古文為庀字，在广部。毀呰之䚹為諀字也。」
䚳	䚳　　	之豉反。《孟子》：「䚳而不知。」劉熙曰：「䚳，何也，為言何為不知。」《廣雅》：「䚳，快也。」
譍	譍　　	於甑反。《埤蒼》：「譍，對也。」【野王案】課語相譍對也。《礼記》「無噭譍」、《論語》「子夏之門人洒掃譍對」是也。今為應字，在心部也。
訠	訠　　	式忍反。《蒼頡篇》：「訠，况也。」《聲類》或矤字也，在矢部。
諀	諀　　	匹尓反。《莊子》：「仲尼諀汝一方。」《廣雅》：「諀，呰也。」《莊子》或為䚹字也。
訵	訵　　	丑利反。《蒼頡篇》：「隂知也。」
𧬁	𧬁　　	胡報反。《蒼頡篇》：「𧬁𧬁，䜋也。」《聲類》：「𧬁䜋，相欺也。」
諹	諹　　	餘障反。《埤蒼》：「諹，讙也。」
𧥺	𧥺　　	居㑺反。《蒼頡篇》：「𧥺，言誰也。」《廣雅》：「𧥺，欺也。」
䚷	䚷　　	於礼反。《埤蒼》：「誠言也。」《廣雅》：「䚷，譍也。」
䛥	䛥　　	呼氣反。《廣雅》：「䛥䛥，語也。」《埤蒼》：「聲也。」
詜	詜　　	他勞反。《埤蒼》䛬字。《字書》：詜䛬，往來言，一曰視也。」詜達，往來見皃。為𠦍〔𠬢〕字，在𠦍部。
譜	譜　　	逋魯反。《史記》：「稽諸譜牒」、「自殷而前，〔不〕可得而譜」。《廣蒼》：「譜，属。」《廣雅》：「譜，牒。」《釋名》：「譜，布也，列見其事也。」
𧪁	𧪁　　	戈支反。《孟子》：「苟不好善，則人将曰𧪁𧪁。予既已知之矣。」劉熙曰：「𧪁𧪁，自得皃也。」《廣蒼》：「《詩》云：『𧪁𧪁碩言。』」【野王案】《毛詩傳》：「𧪁𧪁，淺意也。」為蛇字，在它部，《字書》：「言皃。」
𧩧	𧩧　　	達各反。《廣雅》：「𧩧，欺也。」
謶	謶　　	之藥反。《廣雅》：「謶，謫也。」
詫	詫　　	丑嫁反。《子虗賦》：「過詫烏有先生。」郭璞曰：「詫，誇也。」
𧩫	𧩫　　	《字書》亦詫字也。
誎	誎　　	千吏反。《字書》：「謀也。」
詼	詼　　	口囬反。《漢書》東方朔「与枚睾〔臯〕、郭舍人俱在左右，詼啁而已。」文穎曰：「啁戲也。」《字書》：「詼，啁也。」
謟	謟　　	他勞反。《尔雅》：「謟，疑也。」郭璞曰：《傳》云「天命不謟」是也。或為慆字，在心部也。
𦎍	𦎍　　	是闡反。《說文》篆文譱字也。譱，吉也，工也，佳也，大也，在誩部。或為善字，在口部。
𧫙	𧫙=竸	渠竟反。《聲類》：古文竸字也。竸，強也，爭也，逐也，高也，在誩部也。
誩	誩　　	乾仰、大紺二反。《說文》：「竸言之也。」
譱	譱　　	是闡反。《尚書》：「作善降之百祥。」【野王案】《說文》：「善，吉也，故曰：「吉人為善，惟曰不足」也，又曰：「截截善諞言。」【野王案】善，巧也。《老子》：「善行，行者無遠近。善閉者，無開鍵之。」《毛詩》：「覆背善詈。」《箋》云：「善，大也。」《蒼頡篇》：「工也。佳也。」篆文為善字，在言部。《聲類》或為善字，在口部。
讟	讟　　	徒木反。《左氏傳》：「民無謗讟。」杜預曰：「讟，誹也。」《方言》：「讟，痛。」郭璞曰：「謗誣怨痛也。」《廣雅》：「讟，惡也。」《字書》或為⿸疒賣字，在疒部。
譶	譶　　	徒荅反。《方言》：「譶，各謗也。」郭璞曰：「謗言噂譶也。」《說文》：「疾言也。」《蒼頡篇》：「言不止也。」《聲類》或為𠴲字。【野王案】𠴲𠴲，相對談也，在口部。
曰	曰　　	禹月反。《尚書》：「曰皇極之敷言。」孔安國曰：「曰者，曰大其義也。」又曰：「有艱大于西土。」孔安國曰：「曰者，語更端也。」《毛詩》：「子曰：何哉？」《箋》云：「曰，於也。」《尔雅》：「越、于、爰，曰也。」《夏小正》：「時有養曰養長也。」曰，之也。《說文》：「曰，詞也。」【野王案】書藉說将語之詞也。《尚書》「帝曰：咨！四岳益賛于禹。曰」並是也。《廣雅》：「曰，語也。曰，豈也。」与焉同為豈。
𣌧	𣌧　　	楚革反。《說文》：「𣌧，告也。」《字書》或冊字也。冊，冊書符命，在冊部。古文為𥬰字，在竹部也。
曶	曶　　	呼沒反。《說文》：「出氣辭。」春秋有鄭太子曶也。
□	□　　	《說文》古文曶字也。(原字似「汩」)
曷	曷　　	何葛反。《尚書》：「烏虖，曷(歸！」孔安國曰：)「曷，何也。」《毛詩》：「曷云能穀。」《傳》曰：「曷，𨓻也。」又曰：「曷予竫之。」《傳》曰：「曷，害也。」《尔雅》：「曷，盍也。」郭璞曰：「盍，何不也。」
㬱	㬱=㦧=憯	且感反。《毛詩》：「㦧不畏明。」《傳》曰：「曾也。」《尔雅》亦云。郭璞曰：「發語辭也。」今亦為㦧字，在心部。
沓	沓　　	徒荅反。《楚辭》：「天何所沓，十二焉分。」王逸曰：「沓，合也。」說𨕞𨒂沓手，【野王案】沓，猶重疊也。《說文》：「語交沓沓也。」【野王案】亦与𠴲同字，在口部。《漢書》遼東有沓縣。
𣍘	𣍘=曺=曹	似勞反。《毛詩》：「乃造其曹。」《傳》曰：「曹，群也。」《國語》：「民所曹好。」賈逵曰：「曹，猶共也。」《史記》：「(刺君者)十餘曹，備之。」如淳曰：「曹，軰也。」又曰：「分曹循行郡國。」服虔曰：「分曹，軄案行也。」《說文》：「獄之兩曹，治事者也。」《廣雅》：「曹，所也。」
曹	曹　　	《字書》今𣍘字也。
𣍆	𣍆　　	乃經、乃之二反。《字書》：「告也。」
暹	暹　　	思廉反。《魏志》有韓暹也。
乃	乃　　	奴改反。《尚書》：「唯乃之烋。」孔安國曰：「乃，汝也。」《周禮》：「乃施邦典于邦國。」鄭玄曰：「乃者，更申敕之也。」《韓詩》：「乃慰乃止。」乃，大也。《儀礼》：「乃歛實爵。」鄭玄曰：「乃，猶而也。」《公羊傳》：「乃者何？難也。曷為或言而，或言乃，乃難乎而也。」《漢書》：「乃者鳯皇集新蔡。」【野王案】乃猶往也。《說文》：「乃者，申辭之難也。」
𠄎	𠄎　　	《說文》籀文乃字也。
丂	丂　　	苦道反。《說文》：「气欲舒出也。」古文以為丂字，又為巧字也。
甹	甹=𦥚=荓	普經反。《毛詩》：「莫与甹蜂，自求辛螫。」《傳》曰：「甹蜂，掣曳也。」《尔雅》亦云。郭璞曰：「謂牵扡。」《說文》：「極詞也，或曰使也。」訓使為俜字，在人部。
可	可　　	口我反。《周易》：「天地万物之情可見矣。」【野王案】又曰「有親則可久，有功則可大。可久則賢人之德，可大則賢人之業」、《論語》「雍也可使南面，雖百世可知」，並是也。《礼記》曰：「體物而弗可遺。」鄭玄曰：「可，猶所也。」又曰：「始入而辭〔曰辭〕矣，即席曰「可矣」。」鄭玄曰：「可，猶上也。」《說文》：「可，肯也。」
竒	竒　　	竭知反。《尚書》：「珎禽奇獸弗育于國。」【野王案】《說文》：「竒，異也。」謂傀異也。《楚辭》：「余幼好此竒服」是也。《老子》：「若使當畏死而為竒者，吾得而殺之，夫孰敢？」王弼：「讒異乱群謂之竒。」《淮南》：「屈竒之服。」許叔重曰：「屈，短也；竒，長也。」又曰：「靜為躁竒。」許叔重曰：「竒有出於人也。」《字書》：「一曰不耦也。」【野王案】隻單之竒為畸字，在田部。音居儀反。
哿	哿　　	公可反。《毛詩》：「哿矣富人。」《傳》曰：「哿，可也。」杜預注《左氏傳》：「哿，嘉也。」
哥	哥=歌=謌	古何反。《說文》：「聲也。古文以爲歌字。」【野王案】《尚書》「歌詠言」是也，在欠部。或為謌字，在言部。
兮	兮　　	胡雞反。《毛詩》：「胡瞻爾庭有懸狟兮。」【野王案】《說文》：「語所稽也。」《楚辭》「帝高陽之苗（裔）兮」是也。《方言》：「凡相憐哀，相見懽憙，有得亡之意，九疑湘潭之間謂之人兮也。
𠣤	𠣤　　	先聿反。先倫反。《說文》：「驚詞也。」
羲	羲=𦏁	赩竒反。山海經：「天帝之妻羲和生十日。」【野王案】十日謂從甲至癸也。唐虞以為掌天地之官，《尚書》「分命羲仲」、「汝羲𦤌和」是也。《楚辭》：「涉升皇之赫羲。」王逸曰：「赫羲，光明皃也。」又曰：「羲和未陽。」王逸曰：「羲和，日御也。」《說文》：「氣也。」《白虎通》謂之伏羲，何始？定人道，畫八卦，以治天下。伏而化之，故曰伏羲也。
乎	乎　　	户枯反。《尚書》：「何憂乎𩿊𠳵〔驩兜〕。」《論語》：「不亦悅乎？」《說文》：「語之舒也。」《廣雅》：「乎，極于辭也。」
肹	肹=肸　　	羲秩反。《孟子》：「使民肹肹然。」劉煕曰：「肹肹，猶舋舋，動作不安也。」上林賦：「〔肹蠻布〕寫」【野王案】肹亦聲響也。《春秋》羊肹字叔響。《說文》為肸字，在十部。
亐	亐=于　　	禹俱反。《尚書》：「王曰：『亐！來。』孔安國曰：「于，嘆也。」《毛詩》：「于以采蘩。」《傳》曰：「于以，猶於以也。」又曰：「惟曰于仕。」《傳》曰：「于，往也。」《韓詩》：「于何不臧。」于何，猶奈何也。《左氏傳》：「于民之不易。」杜預曰：「于，曰也。」《儀礼》：「宜之于破。」鄭玄曰：「于，為也。」《尔雅》：「爰，粤，于也。」郭璞曰：「轉相訿也。」《考工記》：「𩾜氏為鍾，兩變謂之銑，銑間謂之亐。」鄭玄曰：「此鍾體也。」鄭衆曰：「于，衣之上祛者也。銑，鍾口兩角也。」
于	于　　	《字書》今亐字也。
平	平　　	皮兵反。《尚書》：「平秩東作。」孔安國曰：「平，均也。」又曰：「地平天成。」孔安國曰：「水治曰清，土治曰平。」【野王案】《毛詩》「原𨻽既平」是也。又曰：「王道平二。」孔安國曰：「平平，辨治也。」【野王案】《毛詩》「平平左右」是也。《周禮》：「大司馬以佐王平邦國。」【野王案】《穀梁傳》「平者，成也。」又曰：「軍旅田獵平野民。」鄭玄曰：「平謂正其行列部伍也。」《毛詩》：「喪乱既平。」《戔》云：「平猶正也。」又曰：「終和且平。」《傳》曰：「平，齊等也。」又曰：「平王之孫。」《傳》曰：「平，正也。」《左氏傳》：「平戎于晉。」杜預曰：「平，和也。」又曰：「鄭人来渝平。」杜預曰：「知而不盟曰平。」《尔雅》：「平，昜曰也。」郭𤩶曰：「謂昜，宜也。」《漢書》：「𠦑平可𦤺。」張晏曰：「民有三年之儲曰升平。」又曰：「餘三年食，進業曰登。〔再登〕曰平。餘六年食，三登曰太平。」《說文》：「語平舒也。」《謚法》：「布維行紀曰平。治而不眚曰平。執事有制曰平。附不黨，疏不遺曰平也。」
云	云　　	胡勲反。《毛詩》：「㛰𡛸〔姻〕孔云。」《傳》曰：「云，抱也」。《戔》云：「云，猶友也，謂相親友也。」又曰：「惟暴之云。」《傳》曰：「云，言也。」《韓詩》：「曷云能穀。」云，辭也。《左氏傳》：「晉不𥸭矣，其誰云之？」杜預曰：「謂抱歸之也。」老子：「凡物云云，復歸其根。」【野王案】云，不安静之辭也。《呂氏春秋》：「雲氣西行，云云然冬夏不輟」、《漢書》「談說者云云」並是也。《史記》：所遺物及言語云：匈奴遺漢書曰，「其所遺物及言語云云」。【野王案】云云，不審定省略之辭也。《漢書》：「上曰，『吾欲云云。』」張晏曰：「所言欲施人義也。」《廣雅》：『云，有也。」《說文》以為古文雲字也，雲氣也，在雲部。紛云為𧶊字也，在員部。
藝	藝　　	魚世反。《周禮》：「六藝：礼、樂、射、藝、書、數也。」【野王案】藝，猶技也。《論語》「求也藝，於從政乎何有？」《礼記》「以月為量，故功有藝礼樂」是也。《左氏傳》：「陳之藝極。」杜預曰：「藝，准也。」又曰：「貢之无藝。」杜預曰：「藝，法制也。」國語：「其貪无藝。」賈逵曰：「藝，極也。」又曰：「由人无藝。」賈逵曰：「藝，常也。」《礼記》：「曲藝皆誓之。」鄭玄曰：「曲藝，小伎也。」《尔雅》：「藝，静也。」《字書》：「藝，能也。」種樹之藝為藝字，在卂部。或為藝字，在草部。
音	音　　	猗金反。《尚書》：「八音克諧，无相奪倫。」《周禮》：「師氏掌六律、六同隂陽之聲，皆播之以八音：金、石、土、革、絲、竹、木、匏也。」《毛詩》：「德音旡良。」《傳》曰：「音，聲也。」《傳》又曰：「凡建邦國能命⿔，田能施命，作器能銘，使能造命，昇高能賦，師旅能誓，山川能述，𠷔紀能誄，祭祀能語，君子能此九者，可謂有德音，可以為大夫也。」《礼記》：「凡音之起，由人心生也。心之動，物使之然。感於物而動，故形於聲；聲相應，故生變；變成方，謂之音。」鄭玄曰：「宮、商、角、徵、羽，雜皆音，單曰聲也。」【野王案】直出於響曰聲，以聲相韻曰音，故《樂記》曰：「情動於中而形於聲，聲成文謂之音。」
響	響　　	虚兩反。《尚書》：「惠廸吉，從逆凶，惟影響。」孔安國曰：「若影之随形，響之應聲也。」《說文》：「聲也。」
韽	韽　　	於林、於南二反。《周禮》：凡聲「微聲韽。」鄭玄曰：「聲小不成也。」
韶	韶　　	視昭反。《尚書》「《簫韶》九成。」【野王案】舜樂名也。《周禮》「乃奏沽洗，歌南國，舞大韶，以礼四望」是也。《礼記》：「韶，継也。」鄭玄曰：「韶之言紹也，言舜能継堯之德也。」
章	章　　	諸羊反。《尚書》：「天命有德，五服五章哉！」孔安國曰：「五服五章之别也。」《考工記》：「平章各别，所以命有德也。」《國語》：「為車服旗章以旍之。」賈逵曰：「章者，尊卑之别也。」《考工記》：「畫繪之事，赤与白謂之章。」《論語》：「夫子之文章。」【野王案】謂章勾〔句〕也。《礼記》「喪復常讀樂章」是也。《毛詩》篇分别為章句，亦即是也，《礼記》：「大章之也。」鄭玄曰：「堯樂名也。言堯之德彰明也。」《周禮》曰：「大卷也。」《說文》：「樂歌竟為一章也。」《楚辭》：「耶〔聊〕翺翔兮周章。」王逸曰：「周章，流也。」《漢書》：「審如御史章，當伏兩觀之誅。」【野王案】牋表之屬也。漢奮儀、承相、大將軍黃金印，龜(鈕)，文曰章。章，表也。章，書也。章，程也。《釋名》：「俗名舅曰章，婦諸夫之兄曰兄章也。」《謚法》：「溫恭令儀曰章，法度明文曰章，敬春高服曰章。」《說文》以文章為彰字，在彡部。
竟	竟　　	羈慶反。《毛詩》：「譛始竟背。」《戔》云：「竟，終也。」《方言》：「竟，亘也。秦晉或曰亘，或曰竟也。」《說文》：「樂曲竟也。」《廣雅》：「竟，窮也。」
韸	韸　　	薄公反。《毛詩》：「鼉鼓韸韸。」《傳》曰：「韸韸，和也。」《韓詩》：「韸韸，聲也。」《埤蒼》：「韸，鼓聲也。」
韹	韹　　	胡觥反。《字書》或鍠字也，樂聲也。亦鼓聲也，在金部。
䪩	䪩　　	牛金反。《說文》或吟字也。吟，呻吟也，在口部。或為訡字也，在言部。
䪧	䪧=池	除竒反。《礼記》：「咸䪧備矣。」鄭玄曰：「黄帝所作樂名也，䪧之言施也，言德无不施也。」今為或池字，在水部。
頀	頀　　	胡故反。《周禮》：「乃奏，夷則歌小呂，舞大頀，以享先妣。」《白虎通》：「湯樂曰大頀也。言美堯能護民之急也。」《廣雅》：「頀，護也。」
韺	韺　　	於迎反。《字書》：「五英也。」【野王案】《白虎通》：「帝嚳樂曰五韺也。言能調五聲以飬万物，調其華英也。」
䪫	䪫　　	𩣵耕反。《廣雅》：「䪫，形也。」《字書》：「六䪫也。」【野王案】《白虎通》：「顓頊樂曰《六䪫》也。言恊和律歴，以調隂陽，莖着萬物者也。」
韴	韴　　	才帀反。《字書》：「斷聲也。」
䪯	䪯　　	乙熒反。《字書》：「聲也。」
韻	韻　　	為鎮反。《聲類》：「音和曰韻也。」
告	告　　	公篤反。《尚書》「王庸作書以告。」【野王案】《廣雅》：「告，語也。」《左氏傳》「見止月于而告之」是也。《穀梁傳》：「告，請也。」《尔雅》亦云。郭璞曰：「謂請也。」《漢書》：「高祖甞告歸之田。」服虔曰：「告，音如嘷也。」李斐曰：「烋謁之名也。吉曰告，凶曰寜也。」孟康曰：「古者名吏(休)假曰告。《律》：吏二千石有与告、賜告。与告者，在官有功，最法所當得者也。賜告者，病満三月當免，天子優賜其告，使得帶玺綬、将官属，歸家治疾。至成帝時，郡國二千石賜告不得歸家。和帝時与、賜皆絶也。」
嚳	嚳　　	口篤反。《說文》：「嚳，急也。告之甚也。」【野王案】此暴虐也。或為俈字，在人部。今為酷字，在酉部。《世本》：「蟜極生高辛，是為帝嚳也。」《白虎通》「嚳者，極也。言其施行窮極道德也。」
凵	凵　　	口范反。《說文》：「凵，張口也。」
吅	吅　　	詡煩反。《說文》：「驚呼也。」《聲類》：此古文讙字也。詳嚻字，在言部。
嚴	嚴　　	𩵋凡反。《毛詩》：「有嚴有翼。」《傳》曰：「嚴，威也。」又曰：「下民有嚴。」《傳》曰：「嚴，敬也。」《礼記》：「收族故宗庿嚴，宗庿嚴故重社禝。」鄭玄曰：「嚴，猶尊也。《孝經》『孝莫大於嚴父』」是也。又曰：「十手所指，其嚴乎？」鄭玄曰：「嚴，可敬畏也。」《楚辭》：「嚴殺衋兮棄原野。」王逸曰：「嚴，壯也。」《說文》：「教令急也。」【野王案】《孝經》「其政不嚴而治」是也。《廣雅》：「嚴，儼也。」
𡅾	𡅾　　	《說文》古文嚴字也。
喌	喌　　	之六反。《說苑》：「張弓喌雞」也。《說文》：「呼雞重言之也。」《字書》或為𠱙字，在口部。
咢	咢　　	魚各反。《周禮》：「占夢所掌六蔑，二曰咢蔑。」杜子春曰：「謂驚咢也。」《毛詩》或歌或咢。」《傳》曰：「徒歌曰咢也。」《尔雅》：「徒擊鼓謂之咢咢。」《莊子》：「所以咢人。」【野王案】咢然直言也。《大戴礼》「出言以咢咢」是也。《淮南》：「下無垠咢之門。」許叔重曰：「无垠咢，无形兆端之皃也。」《說文》：「諤，訟也。」《字書》或為諤字，在言部。或為𩖀字，在頁部，或為愕字，在心部。古文為噩字，在㗊部。《廣蒼》以土有垠坎為塸字也，在土部。
單	單　　	丁安反。《尚書》：「清明千單。」【野王案】單，猶一也。《說文》：「單，大也。」《字書》亦隻字也。
𠹈	𠹈　　	乃多反。《蒼頡篇》：「除疫人也。」【野王案】《周禮》「遂令始難」是也。《說文》為魅字，在鬼部。
𠽺	𠽺=嚚	𩵋巾反。《說文》古文嚚字也。嚚，頑也，語聲也，在㗊部。
𠽸	𠽸　　	許驕反。《說文》囂字也。聲也。𩁁也，在㗊部。《聲類》或復為□字，在口部。
哭	哭=𡘜	口木反。《礼記》：「斬衰之哭，若往不反；齊衰之哭，若往而反；大功之哭，三囬而哀，此哀之發於音也。」
𠷔	𠷔=喪	思唐反。《毛詩》：「受福不𠷔。」《傳》曰：「𠷔也。」《白虎通》：「𠷔之言亡也，死謂之𠷔，言其𠷔已不可復得見也。生者喪痛之，亦稱曰𠷔。《礼》曰：『𠷔服斬衰。』《易》曰：『不封不樹，𠷔期无數。』《孝經》曰：『孝子之𠷔親，是施生者也。』」【野王案】居服中為𠷔也。《礼記》：「生則飬，死則𠷔，𠷔畢則祭。居𠷔，讀𠷔礼。𠷔礼𠷔復常，讀樂章。」是也。又音思浪反。《尚書》：「百姓如𠷔考妣。」【野王案】𠷔，亦喪也。《礼記》「子上之母死而不𠷔」是也。又曰：「玩人喪德，玩物𠷔志。」【野王案】喪，猶失正也。《國語》：「喪南國之師」、《礼記》「子夏喪其子，而喪其朋」是也。《礼記》秦穆公即公子重耳，曰：「喪亦不可久也。」鄭玄曰：「喪，謂亡失位者也。」古文為𡂤字，在㗊部。
品	品　　	披錦反。《尚書》：「五品不遜。」王肅曰：「五品，五常也。」【野王案】品，猶𢖳䄇也。周易曰「獲三品」、《周禮》「着周官百品」是也。國語：「不過九品。」賈逵曰：「品，法也。」又曰：「羣神品物。」賈逵曰：「品，類也。」《說文》：「衆庶也。」《蒼頡篇》：「品，式也。」《廣雅》：「品，齊也。」
喦	喦　　	女獵反。《說文》：「品聶也。又若言也。」【野王案】此与聶字相似而不同也，在耳部。
𠻖	𠻖　　	蘇庭反。《說文》古文星字也。𠻖，𠻖辰也，在晶部。今為星字也，在日部。
𠻝	𠻝　　	所金反。《毛詩》：「惟𠻝与昴。」傳：「𠻝，伐也。」《說文》今𠻝商星也，在晶部。𠻝伍之𠻝，音庴耽反，在厽部。
喿	喿　　	先到反。《說文》：「鳥羣鳴也。」又音且翛反。《廣雅》：「喿，臿也。」《字書》：「一曰臿属也。」《方言》為鏁字，在金部。
𡂟	𡂟　　	部巧反。《埤蒼》：「堀地也。」《字書》鈂字也。
𣜣	𣜣　　	才心反。《埤蒼》：「堀地也。」《字書》或鈂字也。鈂，臿属也，在金部。
龠	龠　　	餘酌反。《周禮》：「笙師掌教龡龠。」鄭玄曰：「如篴，三孔也。」又曰：「龠師掌教國子舞羽龠。」鄭玄曰：「文舞有持羽吹龠者，所謂龠舞也。」《文王世子》「秋冬學羽龠」、《毛詩》「左手執龠，右手秉翟」是也。《尔雅》：「大龠管謂之龠。」郭璞曰：「管長尺，圍寸，漆之，有底，賈氏以為如箎六孔也。」《漢書》：「起於黃鍾之重，一龠容千二百黍，重十二銖。兩人為兩，二龠為合者，龠士之量也。」《蒼頡篇》：「龠，五權。」
䶴	䶴　　	充垂、充睡二反。《周禮》：「笙師掌教龡、笙、竽、𡎖、龠、簫、管。【野王案】樂人以口氣吹管也。《礼記》「上丁入學習䶴」是也。今亦為吹字，在口部。
䶵	䶵=箎	除离反。《毛詩》：「仲氏吹䶵。」《傳》曰：「土曰壎，竹曰䶵。」《說文》：「管有七孔也。」或為箎字，在竹部。
龢	龢=和	胡戈反。《說文》：「龢，調也。」《字書》：「龢，龤也。」【野王案】此謂弦管聲音之和調也，今為和字，在口部。
龤	龤　　	胡皆反。《說文》：「樂和龤也。」《虞書》「八音克龤」是也。【野王案】此亦謂弦管之調和也。今為諧字也，在言部。
𪛊	𪛊　　	魚斤反。《尔雅》：「大䶵謂之𪛊。」郭璞曰：「𪛊以竹為之，長一尺四寸，圍三寸，孔上出，寸三分，横吹之。小者尺二寸也。」
龣	龣　　	古學反。《礼記》：「孟春其音籥。」鄭玄曰：「謂樂器之聲也。三分羽益，一以生龣。龣數六十四，属木者以其清濁中，民之象也。春氣和，則角聲調也。」又曰：「龣為民，角乱則憂，其民怒也。」《白虎通》：「龣者陽［何］？氣動躍地也。」《蒼頡篇》：「東方音也。」今並為角字，在角部。
𪛕	𪛕　　	思條反。《蒼頡篇》：「𪛕韶九成也。」《樂器》曰：「𪛕也。」《字書》或簫字也。簫，參差管也，在竹部。
𪛋	𪛋=誯	充尚反。《字書》古文唱。先導也，發歌句也。亦為誯字也，在言部。
冊	𠕋=冊	楚責反。《尚書》：「史乃冊告。」孔安國曰：「史為冊書也。」《周禮》：「凡命諸侯，則冊命之。」鄭玄曰：「謂簡冊書王命也。」又曰：「太祝掌六祝之辭，六曰冊祝。」鄭玄曰：「冊祝，遠罪疾也。」《說文》：「符命也。」蔡雍《獨斷》曰：「冊者，簡也。不滿百文不書於冊，其制長二尺，短者半之，其次一長一短，兩編，下遂書起年月。凡命諸侯三公薨及以罪免，悉以冊書也。」《廣雅》：「冊，書也。」古文為榮字，在竹部。《字書》或為冊字，在冂部。
㵣	㵣　　	可達反。《蒼頡篇》：「㵣，(涸)也。」《說文》：「須飲也。」【野王案】《毛詩》「匪飢匪㵣」、《礼記》「酒清人㵣」是也。今並爲渴字，在水部。
㱇	㱇　　	所力反。《說文》：「悲意也。」《埤蒼》：「恐懼也。」【野王案】《公羊傳》：「㱇然而駭」是也。今為色字，在［色］部。
𣤹	𣤹=釂	子妙反。《說文》：「盡酒也。」【野王案】此与釂字同，在酉部。
䌠	䌠　　	呼兼、公廉、公函三反。《說文》：「堅持意，口閉也。」
㰮	㰮　　	時忍反。《說文》：「指而嘆也。」
𣤿	𣤿　　	公温反。《說文》：「昆与不可知也。」
歃	歃　　	所哈反。《國語》：「固請先歃。」賈逵曰：「歃，歃血也。」【野王案】以口微吸之也。《左氏傳》「歃如忘」是也。《蒼頡篇》：「小𠻜也。」《字書》為哈字，在口部。
欶	欶　　	所穀反。《說文》：「欶，吮也。」《蒼頡篇》：「欶，歃也。」
欶	欶=嗽	欶欬反。《周禮》：「冬時有欶〔嗽〕上氣疾。」鄭玄曰：「欬也。」《蒼頡篇》：「齊郡謂欶曰欬也。」
䯉	䯉　　	於滑反。《說文》：「咽中氣息不利也。」
歁	歁　　	口咸反。《淮南》：「目視歁如也。」許叔重曰：「歁，不滿也。」又曰「滿如歁。」
欿	欿　　	口感、口含二反。《方言》：「江湖之間謂貪惏曰欿。」郭璞曰：「欿、惏，難㦔也。」《說文》：「欲得也。」
欱	欱　　	呼合反。《淮南》：「一謂張之，一謂欱之。」許叔重曰：「持舩楫者謂近岸為欲，遠欱為張也。」《太玄經》：「下欱出入九虛。」宋忠曰：「欱，合也。」《說文》：「欱，楫也。」（按，今本作「歠也」）。【野王案】《西京賦》「欱澧吐鄗」是也。
歉	歉　　	口蕈［簟］反。《穀梁傳》：「一穀不升謂之歉。」劉兆曰：「歉，不足也。」《礼記》：「貴不歉於上。」鄭玄曰：「歉，恨不滿之皃也。」【野王案】《孟子》：「彼以其爵，我以吾義。吾歉乎哉！」《淮南》：「榮益期衣若縣［盛］衰意猶不歉」是也。《說文》：「食不飽也。」今為慊字，在心部。
欭	欭　　	於利反。《說文》：「嚘也。」《聲類》：「不平也。」【野王案】嚘，語不定也，氣逆也。
歐	歐　　	於口反。《左氏傳》：「伏陂〔弢〕歐血。」杜預曰：「歐，吐也。」今或為嘔字，在口部。
歍	歍　　	屋徒反。《太玄經》：「脂牛歐歍不潔。」【野王案】《說文》：「心有所惡者也。」《說文》又曰：「二口相就也。」今亦為嗚字，在口部。
欬	欬　　	林戴反。《礼記》：「車上不廣欬。」【野王案】欬，上欶也。《月令》「國多風欬」是也。《說文》：「逆氣也。」
㰶	㰶　　	其表、於姤二反。《說文》：「蹙鼻也。」《埤蒼》：「歐也。」《廣雅》：「吐也。」
歙	歙　　	呼及、尸葉二反。《說文》：「縮鼻也。《漢書》：丹楊郡有歙縣也。」
䊻	䊻=𣢜　　	於糾反。《說文》：「愁皃也。」《聲類》亦呦字也。呦，鹿鳴也，在口部。
欪	欪　　	丑出、欠八二反。《說文》：「咄欪，无慚也，一曰无膓意也。」《蒼頡篇》：「訶也。」
欪	欪=蚩	充之反。《說文》：「欪欪，戲咲皃也。」今為蚩字，在虫部。
次	次　　	且吏反。《尚書》：「畔官離次。」孔安國曰：「次，位也。」周易：「旅即次。」王弼曰：「次者，可以安行旅之地也。」《周禮》：「掌次下士四人掌王次之法，以侍張事。」鄭玄曰：「次謂候政處也。」又曰：「宮正掌宮中之宮次舍。」鄭玄曰：「次謂諸吏直宿，若今時部署諸廬也。舍其所居守也。」又曰：「祀五帝張大次小次。」鄭玄曰：「次謂幄也。大次，初往所止居；小次，既接祭退俟之處也。」又曰：「大朝覲，加次席。」鄭衆曰：「虎皮為席也。」鄭玄曰：「桃枝竹席也，有次列成文者也。」又曰：「掌許賓入舘，次于舍門外。」鄭玄曰：「如今官府門外更衣處也。」《左氏傳》「凡師再宿為信，過信為次。」又曰：「殺奚齊于次。」杜預曰：「次，喪寢也。」《穀梁傳》「次者，止也。」《論語》「生而知之者上也，學而知之者次也，困而學之，又其次也。」【野王案】「次第，相次比也。」《礼記》「反哭於爾次。」鄭玄曰：「次，舍也。」又曰：「相者告就次。」鄭玄曰：「次，倚廬也。」又曰「季冬日窮于次。」鄭玄曰：「言日月運行，于此月皆周帀也。」【野王案】「次者，天十二辰日月五星，行之所歷以為次舍也。子曰玄枵，丑曰星紀，寅曰㭊木之津，卯曰大辰，辰曰壽星，巳曰鶉尾，午曰鶉火，未曰鶉首，申曰實沈，酉曰大梁，戌曰降婁，亥曰觜娵之口。凡十二次也。」《蒼頡篇》「次，敘也。」《說文》不前不精也。《廣雅：「次，近也。」《字書》「一曰比也。」婦人首餝之次為䯸，在髟部。
𦮏	𦮏　　	《聲類》古文次字也。
𠤣	𠤣　　	《字書》亦古文次字也。
㱂	㱂　　	苦唐反。《穀梁傳》：「四穀不升謂之㱂。」劉兆曰：「㱂，虚也。」《說文》：「飢也，虚也。」【野王案】《大戴礼》「喪凶㱂色」是也。凡器物空虚亦曰㱂。《毛詩》「酌彼㱂爵」是也。水空虚為漮字，在水部；屋空為㝩字，在宀部。
欺	欺　　	去其反。《左氏傳》：「背盟以欺大國。」【野王案】欺，猶妄也。《論語》「吾誰欺？欺天乎？」是也。《蒼頡篇》：「紿也。」《字書》：「欺，詐也。」
歆	歆　　	羲金反。《毛詩》：「无然歆羡。」《傳》曰：「歆羡，貪羡也。」又曰：「履帝武敏歆。」《戔》云：「歆歆然如人道感己也。」《左氏傳》：「能歆神人。」杜預曰：「歆，享也。」【野王案】祭祀鬼神、賓客享宴之享，亦曰歆也。《國語》「王歆大窂」是也。《國語》又曰：「民歆而德之。」賈逵曰：「歆，猶服也。」又曰：「楚必歆之。」賈逵曰：「歆，貪也。」《說文》：「神食氣也。」【野王案】《左氏傳》「神不歆非類」是也。
欥	欥　　	尤出反。《說文》：「詮詞也。」《詩》云「欥求報寧」是也。【野王案】今並為聿字，在聿部也。《蒼頡篇》：「喜皃也。」
歠	歠=吷	昌悅反。《國語》：「无不歠也。」【野王案】《說文》：「歠，飮也。」《礼記》「无流歠」是也。《蒼頡篇》：「𠻜也。」或為吷字，在口部也。
歛	歛　　	呼濫、呼甘二反。《蒼頡篇》：「歛，𣢆也。」《廣雅》：「歛，予也。歛，欲也。」
㰼	㰼　　	丘涉反。《埤蒼》：「㰼，欲也。」
㰥	㰥　　	呼字反。《埤蒼》：「欨㰥，笑意也。」《廣蒼》：「氣越息也。」
弞	弞　　	式忍反。《字書》：「笑不壞顔也。」【野王案】小咲也。或為哂字，在口部。
㰳	㰳　　	於訝反。《蒼頡篇》：「欥㰳也。」《字指》：「㰳，驢鳴也。」《廣雅》：「㰳，極也。」
㰰	㰰　　	呼洽反。《埤蒼》：「㰰，久欬也。」
㰨	㰨　　	呼飢反。《埤蒼》：「㰰㰨也。」
㱄	㱄　　	呼勒反。《蒼頡篇》：「㱄，欬也。」
㰦	㰦　　	丘庶反。《埤蒼》：「欬欠也。」【野王案】此亦与呿字同。呿，張也，在口部。
㰤	㰤　　	丘暇反。《廣蒼》：「大咲也。」《埤蒼》：「張口也。」《廣雅》：「㰤，息也。」
㰯	㰯　　	妨走、他豆二反。《說文》：「相与語，唾而不受也。」《蒼頡篇》：「㰯，話〔詬〕也。亦㰯，軟唾也。」或為唾字，在口部。【今案】𣤋㰯，小兒凶惡，今山東方言仍有之。
歖	歖=喜	虚紀反。《字書》：古文喜字也。喜，樂也，在喜部。
歖	歖　　	欣疑反。《說文》：「平喜也。」《廣雅》：「咲怒也。」
欮	欮　　	居月反。《山海經》：「相柳之所抵欮為澤溪。禹殺相柳，其血腥不可以樹。禹欮之王伊三沮。」郭璞曰：「欮，掘也。」《廣雅》：「欮，穿也。」《說文》：「厥，發石［其］也。」在厂部。
㰪	㰪　　	於佳、居携二反。《字書》或哇字也。哇，聲也，謳也，邪也，在口部。
𣢲	𣢲　　	丘凡反。《字書》：「𣢲謂多智也。」
𣣤	𣣤　　	呼昆反。《字書》：「𣣤𣣤，不可知也。」
歄	歄　　	古華反。《字書》：「歄，歄𣢉，猶媧𡚲也。」
𣢉	𣢉　　	五瓜反。《字書》：「歄，歄𣢉，猶媧𡚲也。」
𣢁	𣢁=𣢂=㕧	許脂反。《廣蒼》：「𣢁，呻吟也。」《字書》或𣢂字也，在尸部。或為㕧字，在口部。或為⿰月𣢂字，在肉部。
𣪳	𣪳=嗀	許角反。《字書》：或嗀字也。𣪳，歐也。
𣢘	𣢘　　	舒臣反。《字書》：古文呻字也。呻，吟也，讀書也，在口部。
𣣈	𣣈　　	丁念反。《字書》：或唸字也。唸𣢂，呻吟也，在口部。
㰫	㰫　　	耻南反。《字書》：古文貪字也。貪，欲也，惏也，在貝部。
㰽	㰽=躽	於建反。《廣蒼》「大呼用力也。」《聲類》：「怒腹也。」或為躽字，在身部。
㱊	㱊=嚘	於牛反。老子：「終日号而不㱊。」【野王案】㱊，氣逆也。今並為嚘字，在口部。
肷	肷　　	扶福反。今俗𦨕字也。𦨕，衣服也，重服也。《說文》為𦨕字，在𦨕部。
㰬	㰬　　	思均反。《廣蒼》云：「㰬，㰭喜皃。」【野王案】《毛詩》傳「㰬，信也，許也，大也。」亦為恂字，在心部。
㰭	㰭　　	虚娱反。《廣蒼》：「樂喜也。」
食	食　　	是力反。《尚書》：「食哉惟時。」《鴻範》：「八政，一曰食。」孔安國曰：「懃農業也。」【野王案】此食謂五穀可食，以護人命也。《論語》「足食足兵」是也。凡口所嚼咀者皆曰食也。《尚書》：「唯辟王食。」《左氏傳》「肉食者謀之」是也。《尚書》：「乃卜，澗水東，湹〔瀍〕水西，惟洛食。」孔安國曰：「卜必先墨畫⿔，然後灼之，兆從食墨也。」又曰：「朕弗食言。」孔安國曰：「書其偽不實也。」《周禮》：「与其食。」鄭玄曰：「行道曰糧，糧謂糒也。止居曰食，食謂米也。」《世本》：「黄帝作火食。」《左氏傳》：「不可食已。」杜預曰：「食，消也。」又曰：「功以食民。」杜預曰：「食，養也。」《礼記》：「則擇不食之地。」鄭玄曰：「不食，謂不耕墾也。」《尔雅》：「食，為也。」《史記》：「博之貴駭得使則食。」【野王案】朞相吞并如人食也。又音慈史反。《周礼》：「膳夫掌王之飲食。」鄭玄曰：「食，飯也。」【野王案】飯為食也。《礼記》：「食居人人之左」、「我則食之」並是也。以飲食誤供於人亦曰食，為飤也。
饙	饙　　	甫云反。《毛詩》：「可以饙饎。」《傳》曰：「饙，餾也。」《尔雅》：「饙，稔也。」郭璞曰：「今呼脩飯為飯也。」《字書》：「一曰蒸米也。」
餴	餴　　	《說文》：亦饙字也。
餾	餾　　	力救反。《尔雅》：「餾，稔也。」郭璞曰：「今呼飯熟為餾也。」《說文》：「飯氣蒸也。」《方言》：「自關而東或謂甑為䬰餾也。」
𩛢	𩛢　　	思流反。《蒼頡篇》：「𩛢，饙也。」《廣雅》：「饙謂之𩛢也。」
飪	飪=腍=㶵	如甚反。周易：「鼎象也，以木巽火，享〔亨〕飪也。」王弼曰：「飪，孰也。」方言：「徐楊〔揚〕之間謂孰曰飪。」《說文》：「大熟也。」《字書》：或為腍字，在肉部。或為㶵字，在火部。
饔	饔　　	於恭反。《周禮》：「内饔中士四人。」鄭玄曰：「饔者，割享煎和之稱也。」又曰：「凡賓客之食饔。」鄭玄曰：「食者，客始至之礼；饔者，将幣之礼也。於客莫盛於饔也。」《說文》：「熟食也。」或為今雍字，在亠部。
𩛛	𩛛　　	《說文》：籀文饔字也。
飴	飴　　	習之反。《毛詩》：「堇荼如飴。」《箋》云：「甘如飴也。」《方言》：「凡飴謂之餳，自關而東陳楚宋衛之間通語也。」《說文》：米〖下闕〗。
𩞫	𩞫　　	《說文》：亦飴字也。
䬮	䬮　　	《字書》：亦飴字也。
饊	饊　　	先但反。《說文》：「熬稻餦餭也。」【野王案】以膏煎乾飯也。」
餳	餳　　	徒當反。《淮南》：「曾子見餳，可以養𦒳〔老〕；盗跖見餳，可以黏牡湏也。」《方言》：「凡飴謂之餳，自關如東陳楚宋魏鄭衛之間通語也。」《說文》：「飴饊和也。」
餅	餅　　	卑井反。《墨子》：「見人作餅而還然竊之。」《漢書》：「宣帝微時，每買餅家輙大讎也。」《說文》：「麺餈也。」《廣雅》：「餅，𩚅也。」釋［釋］名：「胡餅，蒸餅，湯餅，蝎餅，髄餅，金餅，各随形而名之也。」鄭衆注《考工記》：「關東謂餅也。」音補管反。
餈	餈　　	徐梨反。《周禮》：「羞邊之實𥽃餌粉餈。」鄭衆曰：「謂乾餌餅之也。」鄭玄曰：「合蒸曰餌，餅之曰餈。」《方言》：「餅或謂之餈。」《說文》：「稻餅也。」或為粢字，在米部。
䭣	䭣　　	《說文》：或餈字也。
餱	餱　　	胡溝反。《毛詩》：「乾餱以愆。」《傳》曰：「餱，食也。」《說文》：「乾食也。」《周書》「庤乃餱糧」是也。
饘	饘=𥼷	之延反。《左氏傳》：「納橐饘焉。」杜預曰：「饘，糜也。」《說文》：「周謂之饘，衛謂之餬也。」或為𥼷字，在米部。
餥	餥　　	甫鬼、甫韋二反。《尔雅》：「餥，食也。」《方言》：「陳楚之間相謁而食麦饘曰餥。」《說文》：「餥，餱也。」
饎	饎　　	充志反。《毛詩》：「吉蠲為饎。」《傳》曰：「饎，酒食也。」《尔雅》亦云。郭璞曰：「猶今時之饎饌，皆語而兼通者也。」《毛詩》又曰：「大饎是承。」《箋》云：「饎，黍稷也。」《韓詩》：大饎大祭也。《儀礼》：「饎饎爨在東壁。」鄭玄曰：「炊黍稷曰饎也。」《方言》：「饎，熟也。自河以北氣熟曰饎。」或為糦字，在米部。
饌	饌=籑	《說文》：亦籑字也。
䬤	䬤　　	《字書》：古文𩟪字也。
飯	飯=𩚳	扶晚反。《礼記》：「飯黍、黃粱、稰、穛。」鄭玄曰：「目諸飯也。」又曰：「文王一飯亦一飯。」【野王案】《說文》：「飯，食也。」謂食飯也。又曰「飯无着」是也。今亦以為𩚳字。
𩚖	𩚖=糅	女久反。《楚辭》：「芳与澤其雜𩚖。」王逸曰：「𩚖，雜也。」《說文》：「雜飯也。」或為粈字，在米部。
𩞧	𩞧　　	舍掌反。《說文》：「晝食也。」
𩞃	𩞃　　	《說文》：或𩞃字也。
餐	餐=飧	蘇昆反。《周禮》：「司儀之軄，掌致餐如致積之礼。」鄭玄曰：「餐，食也。小礼曰餐，大礼曰饔。」《毛詩》：「有饛簋餐。」《傳》曰：「餐，熟食也。謂黍稷也。」《說文》：「餐，餔也。」《字書》：「飮澆飯也。」
湌	湌　　	《說文》：今湌字也。
餔	餔　　	補湖反。《國語》：「親載以行，國之𡦕子无不餔也。」【野王案】《廣雅》：「餔食也。」《楚辭》「餔其糟，歠其醏」是也。《尚書大傳》：「春食餔子。」鄭玄曰：「餔子，小子也。」《說文》曰：「加申時食也。」【野王案】今為脯字，在肉部。古文為盙字，在皿部。
飡	飡　　	且丹反。《周禮》：「賓賜之餐。」鄭玄曰：「飡，久食也。」《礼記》：「君未覆手，不敢飡。」鄭玄曰：「飧，勸食也。」《說文》：「飡，吞也。」《韓詩》：不素飧。子无功而食禄謂之素飧。人俱有質朴，无治民之杖，居位食禄，多得君之加賜，名曰素飧。素者，質也。飧者，食之加惡小人，蒙君加賜温飽，故言飡之也。
䭑	䭑　　	力冉反。《說文》：「䭑，喚也。一曰廉潔也。」
饁	饁　　	為輙反。《毛詩》：「饁彼南畒。」《戔》云：「饁，饋也。」《韓詩》：「餉田也。」《國語》：「其妻饁之。」賈逵曰：「野饋曰饁也。」
饟	饟　　	式尚、式章二反。《尔雅》：「饟，饋也。」【野王案】《毛詩》「其饢伊黍」是也。《說文》：「周人謂餉曰饢也。」
餉	餉　　	式尚反。《書》：「乃葛伯仇餉。」孔安國曰：「見農民於餉田者，殺其人，奪其餉，曰仇餉也。」《說文》：「饢也。」《廣雅》：「餉，遺也。」
饋	饋　　	渠愧反。《周禮》：「凡王之饋。」鄭玄曰：「進物於尊者曰饋也。」《儀礼》：「特豕饋食。」鄭玄曰：「饋猶皈也。」又曰：「特牲饋食之礼。」鄭玄曰：「祭祀自熱始曰饋食也。」《說文》：「餉也。」《蒼頡篇》：「祭遺也。」
餽	餽　　	《說文》：「吴人謂祭曰饋也。」《蒼頡篇》：「餽，饟也。」《聲類》：亦饋字也。
饛	饛　　	莫東反。《毛詩》：「有饛蒀飧。」《傳》曰：「饛蒀，滿蒀皃也。」《韓詩》為盌字，在皿部。
饗	饗=享	穴掌反。《周禮》：「上公饗礼九獻，侯伯饗礼七献，子男饗礼五献。」鄭玄曰：「饗，設盛礼以飯賓也。」【野王案】《毛詩》「鍾鼓既設，一朝饗之」是也。《公羊傳》：「饗齊侯于祝丘。」何烋曰：「牛酒曰犒，加飯羮曰饗。」《儀礼》：「執奠祝饗。」鄭玄曰：「勸强之也。神明歆饗。」亦為享字，在辛部。
飵	飵　　	在故反。《方言》：「陳楚之郊、南楚之外，相謁而飡曰飵也。」又曰：「飵，食也。楚謂相謁食麦為飵也。」
䬯	䬯　　	仁三、女兼二反。《方言》：「南楚之外相謁而饗曰䬯也。」
䭡	䭡　　	於寸、於恨二反。《方言》：「相謁而食也。秦晉之際河隂之間曰䭡饐。此真秦語也。」郭璞曰：「今關西人呼食欲飽為䭡饐也。」
䭓	䭓　　	五恨、五寸二反。《說文》：「䭡饐也。」《廣雅》：「饐，食也。」
餫	餫　　	胡問反。《左氏傳》：「宣伯餫諸穀。」杜預曰：「野饋曰餫也。」
餬	餬　　	户徒反。《尔雅》：「餬，饘也。」郭璞曰：「即糜也。」《方言》：「餬，寄食也。齊衛半四方。」是也。餬口之餬。《說文》為鬻字，在鬻部。納黏之餬為黏字，在黍部。或為糊字，在米部。
𩚩	𩚩　　	《字書》：亦餬字也。
飶	飶　　	蒲結反。《毛詩》：「有飶其香。」《傳》曰：「飶，芬香也。」《說文》：「食之香也。」或為苾字，在草部。或為咇字，在口部。或為馝字，香部。或為𪏺字，在黍部。
飫	飫　　	於㩀反。《尚書序》：「作《汨作》、《九共》、《槀飫》。」范𡩋《集解》曰：「槀，勞也。飫，賜也。勞，賜也。賜下士，故曰槀飫也。」《毛詩》：「如食宜飫。」《傳》曰：「飫，飽也。」《左氏傳》：「加膳則飫。」杜預曰：「飫，厭也。」宴私之飫為醧字，在酉部。
𩜏	𩜏=飫	《字書》：亦飫字也。
飽	飽　　	補校反。《論語》：「君子食无求飽。」《說文》：「飽，猒也。」【野王案】𩞹足皆曰飽，不但於食也。」《毛詩》「既醉以酒，又飽以德」是也。《廣雅》：「飽，滿也。」
𩛁	𩛁=飽	《說文》亦古文飽字也。
䬼	䬼　　	於縣反。《說文》：「䬼，猒也。」【野王案】《大戴礼》「飮酒而醉，食皮〔肉〕而䬼」是也。或為䏍字，在月部。《字書》或為噮字，在口部。
饒	饒　　	如燒反。《左氏傳》：「沃饒而近臨。」【野王案】《廣雅》：「饒，多也，謂豐厚也。」《礼記》「不饒富」是也。《說文》：「饒，飽也。」《廣雅》：「饒，益也。」《聲類》：「饒，餘也。」
餘	餘　　	与居反。《尚書》：「餘波入于流沙。」【野王案】餘，猶羸也。《左氏傳》「君之餘也」、「賈余餘勇」是也。《尔雅》：「列，餘也。」《方言》：「晉衛之間謂餘曰列。」郭璞曰：「謂残餘也。」【野王案】《礼記》「餕餘不祭」是也。《左氏傳》：「餘子不失軄者。」杜預曰：「卿之庶子為餘子也。」《公⽺傳》：「齊魯餘𠷔歸文之无後。」何烋曰：「餘者，皆之辭也。」關東語也。《楚辭》：「䔬州兮有餘。」王逸曰：「餘，他也。」《說文》：「餘，饒也。」《廣雅》：「餘，非也。餘，皆也。」
餀	餀　　	呼帶反。《尔雅》：「餀謂之喙。」郭璞曰：「餀，物臭也。」《說文》：「食而臭之也。」
餯	餯　　	呼癈反。《埤蒼》：「餀矣也。」
餞	餞　　	自翦、疾面二反。《尚書》：「寅餞内日。」孔安國曰：「餞，送也。」《毛詩》：「飮餞于祢。」《傳》曰：「祖而舍軷，飮酒於其側曰餞也。」《韓詩》：「送行飲酒曰餞。」【野王案】《左氏傳》「餞宣子於郊」是也。
館	館　　	古換反。《周禮》：「凡軍之賓客館焉。」鄭玄曰：「館，舍也。」【野王案】《毛詩》「于邠斯館」、《國語》「館于宗庙」並是也。《說文》：「客舍也。」《周禮》「五礼五十里有市，市有候館，候館有積，以待朝聘之館。」是也。【野王案】客舍逆旅，名候館也。《礼記》：「公館者，公官与公所為也。私館者，自郷大夫以下之家也。」《周禮》：「司巫掌祭礼，共以蒩館。」鄭玄曰：「館，所以承蒩，若今筴也。」
饕	饕=叨	勑高反。《左氏傳》：「縉雲氏有不才子，貪于飮食，冒于貨賄，聚斂積實，不知紀極，天下之民謂之饕飻也。」杜預曰：「貪財為饕，貪食為飻也。」或為叨字，在口部。
𩞂	𩞂　　	《說文》籀文饕字也。
飻	飻　　	他結反。《說文》：「貪也。」
餮	餮　　	亦飻字也。
饖	饖　　	於吠反。《說文》：「飯傷熟也。」《蒼頡篇》：「食臭也。」
饐	饐　　	於吏反。《論語》：「食饐而餲。」孔安國曰：「饐、餲，臭味變也。」
餲	餲　　	於例、於芥二反。《尔雅》：「食饐謂之謁。」郭璞曰：「飯穢臭也。」《說文》：「飯傷濕也。」
饑	饑　　	覊衣［治］反。《左氏傳》：「冬晉荐饑。」杜預曰：「麥禾皆不熟也。」《尔雅》：「穀不熟曰饑。」郭璞曰：「五穀不熟也。」《穀梁傳》：「二穀不升謂之饑也。五穀不升為大饑也。」今或為飢。
饉	饉　　	竒鎮反。《毛詩》：「降喪饑饉。」《傳》曰：「蔬不熟為饉也。」《尔雅》亦云。郭璞曰：「凡草菜可食者通名也。」《穀梁傳》：「三榖不升謂之饉。」
𩚚	𩚚　　	於讁反。《說文》：「𩚚，饑也。」
餧	餧　　	奴猥反。《論語》：「耕也，餧在其中矣。」鄭玄曰：「餧，餓也。」又曰：「魚餧而肉敗。」孔安國曰：「魚敗曰餧也。」《字書》或鯘字，在魚部。又音於偽反。《礼記》：「餧獸之藥。」【野王案】以物散与鳥獸食之。《楚辭》「鳳亦不貪，餧而亡食」是也。《廣雅》：「餧，𩚅也。」
飢	飢　　	羈治反。《毛時［詩］》：「惄然如調飢。」【野王案】須食也。《說文》：「餓也。」《蒼頡篇》：「餧也。」
𩚮	𩚮　　	《字書》：古文飢字也。
餓	餓　　	五賀反。《論語》：「伯夷、叔齊餓死于首陽之下。」《說文》：「餓，飢也。」
餟	餟　　	張苪反。《方言》：「餟，餽也。」《說文》：「祭酹也。」《蒼頡篇》：「祭也。」《聲類》：「今為醊字，在酉部。」今或為掇字，在手部。
䬽	䬽　　	始銳、始垂二反。《說文》：「小餟也。」《蒼頡篇》：「門祭名也。」《字書》或為祱字，在示部。
䭨	䭨　　	《方言》：「䭨，餽也。」《字書》：亦䬽字也。
䬴	䬴　　	莫撻反。《說文》：「食馬穀也。」【野王案】《左氏傳》「𥞊馬蓐食」、《毛詩》「言𥞊其馬」是也。今為𥞊字，在禾部。
𩜁	𩜁　　	力𤇏、力甑二反。《說文》：「馬食榖多，氣流四下也。」
飤	飤　　	囚恣反。《說文》：「飤，糧也。」字從人，仰食也。【野王案】此謂以食供設与人也。《礼記》「孔子曰：『少施氏飤我以禮』」是也。《廣雅》：謂餅餧並飤也。《聲類》：「飤，哺也。」今並為食字。
餗	餗　　	思穀反。《周易》：「鼎析足覆公餗。」【野王案】鼎實也。《說文》：「陳㽞人謂饘為餗也。」或為鬻字，在𩰲部。
餤	餤　　	翼廉反。《毛詩》：「乱是用餤。」《傳》曰：「餤，進也。」或為濫字，在水部。
䭒	䭒　　	𦙃翼反。《方言》：「䭒，息也。周鄭宋之間曰䭒餑。」《廣雅》：「䭒，長也。」【野王案】謂滋長也。《山海經》「䯈［鮌］竊帝之息壤以溓［堙］洪水」是也。今並為息字，在心部。
餌	餌　　	如志反。《周禮》：「羞邊之實糗餌粉粢。」鄭玄曰：「合蒸曰餌。」《說文》：「餌餅也。」《蒼頡篇》：「餌，食也。」【野王案】凡所食之物也。《楚辭》「如貪餌而近死」、《莊子》「仼公子為臣鉤五十搳以為餌」、《大戴礼》「鷹隼魚鱉所以得之者，餌也」並是也。《字書》：「餌，䭐也。」《說文》或為𩱓字，在𩰲部。
䭐	䭐　　	餘障反。《方言》：「餌謂之䭐。」鄭玄注《礼記》：「狼臅膏，臆中膏也，以煎稻米，今膏䭐矣。」
𩚹	𩚹　　	力丁反。《方言》：「餌或謂之𩚹也。」
餣	餣　　	於劫反。《方言》：「餌或謂之餣。」《廣蒼》：「餣，深也。」
飩	飩　　	徒昆反。《方言》：「餌或謂之飩也。」《廣雅》：「飩，餅也。」
餦	餦　　	豬壃反。《方言》：「餌或謂之餦餛也。」
餛	餛　　	胡昆反。《方言》：「餦餛也。」
餭	餭　　	胡光反。《楚辭》：「粔籹蜜餌有餦餭。」王逸曰：「餦餳也。」《方言》：「餌餳謂之餦。」郭璞曰：「即乾飴也。」
䬵	䬵　　	古來反。《方言》：「飴或謂之䬵也。」
𩜌	𩜌　　	於物、於月二反。《廣雅》：「䭉謂之𩜌。」《字書》亦𧯡字也。𧯡，豆飴也，在豆部。
䭉	䭉　　	思累、翼累二反。《方言》：「飴或謂之䭉。」郭璞曰：「以豆屑雜糖也。」《字書》：「䭉，𧯡也。」
餹	餹　　	徒當反。《方言》：「餌或謂之餹。」郭璞曰：「江東皆餹也。」《釋名》：「兖豫謂餌曰餹䬾也。」
䭁	䭁　　	之世反。《廣雅》：「䭁，臭也。」
𩛍	𩛍　　	丁囬反。《埤蒼》：「𩛍，膏也。」
餄	餄　　	公洽反。《字書》：「餄，餅也。」
𩚳	𩚳=飯	扶萬反。《書》：「黄帝始炊穀為𩚳。」《呂氏春秋》：「𩚳之美者，有玄山之禾，不周之稻，陽山之穄，南海之秬也。」《字書》：「飰也。」【野王案】今並為飯字也。
餼	餼　　	虚氣反。《左氏傳》：「齊人饋之餼。」杜預曰：「生曰餼，熟曰饔也。」《儀礼》：「餼之以其礼。」鄭玄曰：「以牲曰餼，餼猶稟給也。」【野王案】《礼記》「皆有常餼」是也。《埤蒼》：「餼，饋也。」《字書》：「餉也。」或為䊠字，在米部。《說文》為氣字，今以氣為雲氣之氣，在气部。
䬾	䬾　　	徒奚反。《埤蒼》：「餹䬾，餌也。」
䬧	䬧　　	五丸反。《廣雅》：「䬧，餌也。」
䭘	䭘　　	乙景反。《方言》：「䭘，飽也。」《字書》：「䭘，滿也。」
䭊	䭊　　	《聲類》：亦䭘字也。
䭢	䭢　　	奴𥝷反。《埤蒼》：「内充實也。」
𩟊	𩟊　　	女江反。《字書》：「䭢𩟊，强食也。」
䬷	䬷　　	尸野反。《埤蒼》：「䬷䬼也。」
餪	餪　　	奴管反。《蒼頡篇》：「餽女也。」
䭈	䭈　　	記言反。《說文》亦鬻字也，粥也，在鬻部。
飦	飦　　	《榖梁傳》：「惟哭飦粥。」《廣雅》：「飦，饘也。」《說文》亦䭈字也。
𩜾	𩜾　　	《礼記》：「小切狼臅，膏以与稻米為酏。」鄭玄曰：「此周禮。酏，食也。此酏當從餰。」《說文》亦䭈字也。
䬣	䬣=𩚋　　	呼𠧒反。《埤蒼》：「䬣，飽也。」
䬬	䬬　　	於仰反。《埤蒼》：「䬬，飽也。」《廣雅》：「䬬，滿也。」
餑	餑=𩱚	蒲𥥛反。《廣雅》：「餑，長也。」《埤蒼》：「䭒也。」《字書》亦𩱚字也。𩱚，炊釜溢也，在鬻部。
䭂	䭂　　	猗汲反。《廣雅》：「䭂，濕臭也。」
飬	飬=餋	居媛反。《蒼頡篇》：「常山謂祭曰飬也。」
飺	飺　　	似離反。《蒼頡篇》：「飺，嫌也。」《聲類》：「嬒也。」《字書》或為㖢字，在口部。
䭞	䭞　　	餘石反。《公羊傳》：「䭞者，祭之明日也。」何烋曰：「継昨日事，但不灌地降神爾。」《尔雅》：「䭞，又祭也。周曰䭞，商曰融也。」郭璞曰：「《春秋》『壬午猶䭞』是也。」祭之明日，尋䭞又祭之也。《白虎通》謂之䭞者何？䭞者，君将他出也。」或為𥜃字，在示部。今為繹字，在糸部。
𩝸	𩝸　　	於元反。《廣雅》：「𩝸，貪也。」
䭖	䭖　　	之庶反。《埤蒼》：「䭖，豕食也。」
𩟓	𩟓　　	胡郭反。《呂氏春秋》：「伊尹曰：『甘而不䬼，𦘺而不𩟓。』」《埤蒼》：「无味也。」《字書》：「飷也。」
飷	飷　　	子野反。《蒼頡篇》：「飷，无味也。」
䭕	䭕　　	子冉反。《埤蒼》：「䭕，薄味也。」
䭤	䭤　　	去善反。《廣雅》：「䭤，橞也。」《埤蒼》：「噍也。」《聲類》：「黏也。」或為繾字，在糸部。
𩚷	𩚷　　	力拾反。《說文》古文粒字也。粒，糝也，米粒也，在米部。
𩟋	𩟋=贍	視艶反。《聲類》：亦贍字也。贍，足也，賙也，在貝部。
䭙	䭙　　	子荏反。《聲類》：或䤐字也。䤐，歃酒也，⿰女發也，在酉部。或為䐶字，在肉部。
餂	餂=甛	達兼反。《字書》：古文甛字也。甛，羙也，甘也，在甘部。
𩞀	𩞀=糝	［思敢］反。《聲類》：亦糝字也。糝，以米和羮也，在米部。
𩝙	𩝙=嗜	視利反。《字書》：亦嗜字也。欲也。貪也。在口部。或為𦞯字，在肉部。或為𨢍字，在酉部。
𩝝	𩝝　　	苦到反。《國語》：「以膏沐𩝝師。」賈逵曰：「𩝝，勞也。」或為槁字，在木部。
䬿	䬿　　	亡鬼反。《埤蒼》：「陳太夫子䬿也。」《字書》：或尾字也。尾，微也，鳥獸尾也。在口部。
𩛺	𩛺　　	居陸反。《廣雅》：「𩛺，饘也。」
䭇	䭇　　	於結反。《聲類》：「或噎字也。」噎，食不下也，在口部。
𩚜	𩚜　　	《說文》：古文飮字也。
餕	餕　　	子侚反。《公羊傳》：「餕，饔未就。」何烋曰：「餕，𤍨食也；饔，𤍨肉也。」《礼記》：「餕餘不祭。」鄭云：「食人之餘曰餕也。」又曰：「（夫）祭有餕。餕者，祭之末也。古人有言，善終者如始餕，其是已。惠術也，可以觀政。」鄭玄曰：「爲政尚施惠也。」
餩	餩　　	於北反。《字書》：「噎也。」
甘	甘　　	古藍反。《尚書》：「稼穡作甘。」【野王案】甘者，味之甛者也。《毛詩》「其甘如薺」是也。曰：「甘酒嗜音。」孔安國曰：「甘、嗜，无猒足也。《周易》：「甘臨无攸利。」王弼曰：「甘者，倿〔佞〕邪悅媚不正之名也。」【野王案】《左氏傳》「幤重言甘」是也。《毛詩》：「甘心首疾。」《傳》曰：「甘，厭也。」《左氏傳》：「受而甘心焉。」杜預：「思欲快意也。」《楚辭》：「此皆甘人。」王逸曰：「甘，美也。食人以為甘美也。」《廣雅》：「甘，樂也。」【野王案】《莊子》「甘繩窮劲」是也。
𤯌	𤯌　　	公舍、紅談二反。《說文》：「𤯌，和也。」
甛	甛　　	徒兼反。《家語》：「割而食之甛如蜜。」《說文》：「甛，美也。」《廣雅》：「甛，甘也。」《字書》：或為餂字也，在食部。
猒	猒　　	於豔反。《國語》：「猒邇逐遠。」【野王案】猒猶足而不欲復為也。《礼記》「猶樂其志而猒其道」是也。《尔雅》：「豫、射，猒也。」《方言》：「猒，安也。」郭璞曰：「足則定也。」《說文》：「飽也。」《礼記》：「祭有隂猒，有陽猒，宗子為殤而死庶子弗為後也。其吉祭特牲是謂隂猒，凡殤与无後者祭於宗子之家是謂陽猒。」鄭玄曰：「猒，飫神也。」【野王案】此字類甚多，音皆相似也。伏合人心之猒，音於關反，為厭字，在厂部。鎮恭之猒，音於甲、於涉二反，為壓字，在土部。安静之猒，音於監反，為㦔字，在心部。厭著按持之猒，為擫字，音於頰、於簟二反，在手部。
𤞣	𤞣　　	《說文》：「亦猒字也。」
甚	甚　　	時稔反。《毛詩》：「上帝甚悼。」【野王案】《蒼頡篇》：「甚，孔也。」《左氏傳》「五人甚焉。」是也。《說文》：「尤安樂也。」《廣雅》：「甚，劇也。」
𠯕	𠯕=甚	《說文》：古文甚字也。
甞	甞=𡮢	視楊反，亦𡮢字也。甞，試也，秋祭也，口味也。昔蹔為之也，在𣅀部。
甞	甞　　	視楊反。《周禮》：「以□□……先王。」《公羊傳》：「秋□……。」何烋曰：「甞，先辭也。秋穀成黍□……也。」《論語》：「君賜食，必止席先甞之□……也。」《礼記》「肴之飯徧甞之」是也。《左氏傳》：「使□……寇。」杜預曰：「甞，試也。」《公羊傳》：「公甞訉臣矣□……為之也。」《國語》：「有慶未甞不怡，有憂□……朱甞不貳。」《莊子》「甞喝而不犯。」是也。□……。
旨	旨　　	支耳反。《尚書》：「旨哉！說乃言惟服。」孔安國曰：「旨，美也。」《周易》：「詞也。者，各旨其所之也。」【野王案】旨猶意也。」《周易》又曰「其旨遠，其詞文」是也。《韓詩》：「其樂旨且。」直亦樂也。《左氏春秋》：「以此旨國」高誘曰：「旨，志也。」《說文》：以意志□□恉字，在心部。
㳄	㳄=𣶜	囚仙反。《說文》：「慕也。欲也。亦口液也。」或為𣶜字，在水部。
𣶙	𣶙　　	《字書》：「籀文□……次字也。□……」
羨	羨　　	徐箭反。《周禮》：「凡起徒伇，毋過家一人，以其餘為羨。」鄭衆曰：「羨，猶饒也。」又曰：「璧羡以起度。」鄭衆曰：「羡，長也。此璧徑長尺以起度量也。」鄭玄曰：「羡，不圓之貌，盖廣徑八寸袤一尺也。」《考工記》：「璧羡度尺，好三寸以為度。」鄭衆曰：「羡，徑也。」玄：「羡，延也，其袤一尺而廣狭焉。」《毛詩》曰：「四方有羡。」《傳》曰：「羡，餘也。」《韓詩》：「毋然歆羡。」羡，願也。《淮南》：「夫羡□小於度。」許叔重曰：「羡，過也。」《說文》：「羡，貪欲也。」【野王案】《漢書》「為人所羡。」是也。《廣雅》：「羡，道也。」【野王案】羡門，墓道也。
㚔	㚔　　	女涉反。《說文》：「俗以盜不送為㚔也。一曰所犯驚人也。讀若瓠。」
睪	睪　　	〖上缺〗将目捕罪人也。《尔雅》：「睪睪，生也。」郭璞曰：「言種調也。」《字書》：「一曰樂也。」
執	執　　	之入反。□□執□正。執，服也。又曰：「伯也執殳」。執，持也。又曰：「世執其功。」執，有也。《夏小正》：「執，操也。」【野王案】操，猶捉也。《毛詩》「執其鑾刀」、「左手執籥」是也。《國語》：「与大國執讎。」賈達曰：「執，結也。」《礼記》：「執爾顔。」鄭玄曰：「執，猶守也。」又曰：「肆諸市朝妻子執。」鄭玄曰：「執，猶曰拘也。……」《左氏傳》「公曰執之」是也。又□曰：「執，猶處也。」又曰：「□……者也。」《說文》：「捕罪人也。」《廣雅》：□……執，媱也。古文亦脅為𠌷□也。凡□……之軄无馬一脚□……有圉牛有牧。
放	放　　	甫望反。《尚書》：「大放王命。」孔安國曰：「放，棄也。」《左氏傳》：「棄位而放，不可謂貞。」杜預曰：「放望，望之别名也。」又曰：「放甲父于衛。」杜預曰：「受罪黜免，宥之以遠曰放。」【野王案】《尚書》「放𩿊𠳵於崇山」是也。《公羊傳》：「放□不立。」劉兆曰：「放，至也。」【野王案】謂至極也。《礼記》「推而放諸南海而准」是也。《論語》：「虞仲夷逸隱居放言。」苞咸曰：「放，置也。置，不復言世務也。」《說文》：「放，逐也。」《廣雅》：「放，去也。放，散也。」《字書》：「出逰也。」又音甫往反。《公羊傳》：「放乎殺母弟。」劉兆曰：「放，猶化也。」讑語：「放於利而行多怨。」孔安國曰：「放，依也。」廣雅：「放，效也。」尭名，放勛。臣〔名，放齊。〕
敫	敫　　	餘灼反。《說文》：「光景流也。」《史記》：「齊有大夫敫。」徐廣曰：「音晈也。」
敖	敖　　	五高反。《毛詩》：「嘉賓式宴以敖。」《傳》曰：「敖，逰也。」又曰：「碩人敖敖。」《傳》曰：「敖敖，長也。」《左氏傳》：「實訾敖。」杜預曰：「不成君无號謚者，楚皆謂之敖。」《尔雅》：「咲敖，戯謔也。」郭璞曰：「調謔也。」又曰：「敖，傲也。發發，傲也。」郭璞曰：「謂傲慢賢者也。」《說文》：「出逰也。」《廣雅》：「慢也。戯也。敖慢也。」或為𢾕字，在出部。
丌	丌　　	渠基反。《說文》：「下基也。薦物之几，象形也。」
䢋	䢋　　	居意反。《毛詩》：「往䢋王舅。」《傳》曰：「䢋，已也。」《戔》云：「䢋，辭也。」《說文》：「古之遒人以木鐸記時言，故從辵、從丌，丌聲也。」《聲類》：此古文記字也。在言部。
典	典　　	都殄反。《尚書》：「有典有則。」孔安國曰：「謂經藉也。」《周禮》：「太宰之軄，掌建邦之六典。」鄭玄曰：「典，常也。」又曰：「典婦功，中士二人。」鄭玄曰：「典，主也。」【野王案】舜命佰［伯］夷典朕三礼」、「命夔典樂」並是也。《毛詩》：「文王之典。」《傳》曰：「典，法也。」《尔雅》：「典，經也。」《說文》：「典，五帝之書也。從冊在丌上，尊閣之也。一說，典，大冊也。」【野王案】《尚書》有「堯舜典」，孔安國曰：「可為百代常行之道也。」古文為𥮏字，在竹部。以主軄之典為敟字，在攵部。
巺	巺=巽	助厠反。《說文》：「巺，具也。」《字書》此本撰字也。撰之數也持也，在手部或為□字，在頁部。
𢁅	𢁅　　	《說文》古文巺字也。
畀	畀=𢌿	俾寐反。《尔雅》：「畀，賜也。」《公羊傳》：「畀者何與也。」《尔雅》亦云。鄭璞曰：「謂賜与也。與，猶予，因通其名也。」【野王案】《毛詩》「佊姝者子，何以畀之」是也。《說文》：「相付与之約在閣上。從丌由聲也。」尊卑之卑，音俾支反，在屮部。
奠	奠　　	徒見反。《尚書》：「奠高山大川。」孔安國曰：「奠，定也。」《周禮》：「喪事供其奠牛。」鄭玄曰：「喪所薦饋曰奠。」《毛詩》：「于亦奠之。」《傳》曰：「奠，罝也。」《儀［礼］》：「奠灑笄筵。」鄭玄曰：「奠，停也。」國語：「辟奠不飧。」賈逵曰：「食上曰奠，食熟曰飧。」又曰：「土有勝犬之奠。」賈逵曰：「奠，陳也。」《礼記》：「唯世婦命於奠繭。」鄭玄曰：「奠，獻也。」又曰：「釋奠于师。」鄭玄曰：「設薦饌酌奠而已，无迎尸以下之事也。」又曰：「釋奠于其廟。」鄭玄曰：「非時而祭曰奠。」《說文》：「從酋。酋，酒也，下其丌也。」《廣雅》：「奠，廌也。奠，調也，啁同。」
其	其　　	渠基反。《尚書》：「我其試哉。」孔安國曰：「觀其行迹也。」《周易》：「龍戰于野，其血玄黄。」《毛詩》：「實惟何其。」《傳》曰：「其，辭也。」《尔雅》：「其，辭也。」《廣雅》：「其，豈也。」
亣	亣　　	《字書》：「古文其字也。」《尚書》作其字如此。
左	左　　	咨可、咨賀二反。《尚書》：「予欲左右有民。」孔安國曰：「左右，助也。《尔雅》：「左右，導也。」郭璞曰：「謂教導也。」又曰：「左右，𠣊也。」郭璞曰：「謂賛勉之也。」又曰：「左右，亮也。」【野王案】人之兩邊曰左右。《左氏傳》「左頋而唾，右頋而咲」是也。凡物之兩邊皆曰左右。《左氏傳》「左輪朱殷」、《尔雅》「塗出其左」並是也。《國語》：「是左之也。」賈逵曰：「左，猶遠也。」《左氏傳》：「冢卿無輅，(介)卿以葬，不亦左乎。」杜預曰：「左，不便也。」《礼記》：「執左道以亂衆，殺。」鄭玄曰：「左道，若巫蛊及俗禁也。」《史記》：「吾極知其左遷。」【野王案】仕官左遷謂退黜也。《說文》：「手相佐也，從𠂇、工」【野王案】《說文》以此為左助之左，以左右兩邊為𠂇字，在𠂇部。
差	差　　	楚宜、楚佳二反。《周易》：「失之毫釐，差以千里。」【野王案】差，猶跌失也。《毛詩》：「參差荇菜。」【野王案】參差，不齊等也。又曰：「差池其羽。」《戔》云：「差池，謂張舒其尾翼也。」又曰：「既差我馬。」《傳》曰：「差，擇也。」《左氏傳》：「何敢差池。」杜預曰：「差池，不齊一也。」《尚書大傳》：「帝用不差，神則不怒。」鄭玄曰：「差，疑也。」《說文》：「差，貳也。不殖也。從左，從𠂹聲也。」《廣雅》：「差，减也。差，次也。差，邪也。」疾［瘉］之差為瘥字，在疒部。車劫抵堂為䡨字，在車部。
工	工　　	古红反。《尚書》：「允釐百工。」孔安國曰：「工，官也。」又曰：「帝曰：『垂汝共工。』」范𡩋曰：「主百工之官謂司空也。」又曰：「工以納言。」孔安國曰：「工，案官也。」《考工記》：「審曲面勢以飭五材，以辨民器，謂之百工。」又曰：「智者創物，巧者述之，守以世工。」鄭玄曰：「父子世世以相教也。」《毛詩》：「工祝致告。」《傳》曰：「善其事曰工。」《韓詩》：「嗟嗟臣工。」工，巧也。《淮南》：「玄玉百工。」許叔重曰：「二玉為工。」《說文》：「巧飾也。象人有䂓矩也。与巫同意。」
式	式　　	詩力反。《尚書》：「百官承式。」孔安國曰：「式，法也。」《周禮》：「以九式均節材用。一曰祭祀之式，二曰賓客之式，三〖下缺〗
𠁡	𠁡　　	《說文》：古文卜字也。
卦	卦　　	古賣反。《周易》：「包羲始作八卦，觀變於陰陽而立卦。」劉瓛曰：「卦之言畫也，謂圖畫之也。」【野王案】卦兆一等耳。分蓍布爻則曰卦，灼龜見兆則曰兆。《說文》：「卦，筮也。」《廣雅》：「［卦］，挂也。卦，化也。」
卟	卟　　	公唏反。《說文》：「卜以疑問也。」【野王案】《鴻範》：「明用卟疑。」孔安國曰：猶以土為訓弃，同在稽部。或為乱字，在乙部。
𠧩	𠧩　　	呼潰反。《尚書》：「乃命卜筮曰貞，貞外卦曰𠧩。」《說文》：「卦之上體也。」今為悔字，在心部。
貞	貞　　	徵京反。《周易》：「貞者事之幹也。君子貞謂之幹事。」又曰：「貞，正也。」《周禮》：「大貞則奉玉帛。」鄭衆曰：「大貞謂卜五君卜大卦也。」又曰：「以貞來歲之美惡。」鄭衆曰：「貞，問也。」《易》曰：「师貞丈人也。」問於丈人。《國語》曰「卜於陽卜」是也。鄭玄曰：「問事之正曰貞。」《左氏傳》：「圖國忘身，貞也。送往事居，偶俱無猜，貞也。」《國語》：「塟死者，養生者。死人復生不悔，生人不愧貞也。」又曰：「卦得貞《屯》悔豫。」賈逵曰：「内貞外卦曰悔。」《說文》：「從貝。貝亦為䞇也。一曰從鼎省聲也。」《廣雅》：「貞，當也。」《字書》：「卦下體也。」《謚法》：「大慮克就曰貞，幹事能正曰貞，外內用情曰貞，清白守節曰貞，不隱无并曰貞，圖國忘死曰貞，內外无懷曰貞，直道不撓曰貞，貞德應和曰貞。」《礼記·緇衣》或為偵字，在人部。
占	占　　	之鹽反。堂堂官占惟免之占，故從二人之言。《周易》：「極數知來謂之占。」【野王案】占，猶候也，候察吉凶禍福也，故曰「以卜筮者尚其占」也。《世本》：「羲和作占，恒羲作占月，后益作占歲。」宋忠曰：「占其行度所至也。羲和，堯臣。恒羲、后益未聞也。」《左氏傳》：「皆占其徒無之。」【野王案】《方言》：「占，視之。」凡相候謂之占，占猶瞻也。《尔雅》：「隱，占也。」郭璞曰：「隱度之也。」《說文》：「占視兆問也。」《廣雅》：「占，驗也。」《漢書》：「口占作書。」【野王案】口占猶换言語使人書之也。」
𠧙	𠧙　　	時照反。《說文》：「卜問也。」
兆	兆　　	除矯反。《周禮》：「太卜掌三兆之法。一曰玉兆，二曰瓦兆，三曰原兆。」鄭玄曰：「兆者，灼龜發於火而形可占者也。其象似瓦、玉、原也。」又曰：「卜人掌開龜之四兆。一曰方兆，二曰功兆，三曰義兆，四曰弓兆。」鄭玄曰：「經兆百廿體。此言四者分為四部，若《易》之二篇也。」《尚書》：「予臨兆民。」孔安國曰：「十萬曰億，十億曰兆。」《左氏傳》：「天子兆民。」又曰：「兆於死所。」杜預曰：「有死兆也。」【野王案】兆，猶機也，事先見者也。又曰「其器則姦兆」是也。《國語》：「其魄兆於民。」又曰：「兆於衰矣。」贾逵曰：兆，形也。《说文》象形也。莹域之兆为垗字，在土部。床杠。各兆埤苍为祧字在沝部。
𠧞	𠧞　　	《說文》亦兆字也。
用	用　　	瑜共反。《尚書》：「正德利用。」孔安國曰：「利用，以阜財也。」又曰：「𢦶之用休，薰之用威。」孔安國曰：「以美𢦶之也。」又曰：「竊攘神祗犠牲。」孔安國曰：「牛羊豕曰牲。器實曰用。」《周官》：「乘其財用之出入。」鄭玄曰：「財，泉榖也；用，貨財也。」《莊子》：「用者通也。」《縠梁傳》：「邾人執鄫子用之。用之何？叨其鼻以衅柱也。」《說文》：「可施行也。從卜中，衛宏說。」案：古文中字如此。《蒼頡篇》：「用，以也。庸也。」【野王案】中字在丨部也。
𠂦	𠂦　　	《說文》古文用字也。
甫	甫　　	弗禹反。《周禮》：「卜莽𦘳，甫𡪣亦如之。」鄭玄曰：「甫，始也。」《毛詩》：「卓彼甫田。」《傳》曰：「甫田，天下之田也。」《戔》云：「甫之言大夫也。太古以夫田稅，九夫為井稅，一夫其田百畒。」《韓詩》：「甫，愽［傅］也。」《榖梁傳》：「甫者，傳也。」《易》：「子之美稱也。」《儀礼》：「佰其甫仲叔季。」鄭玄曰：「甫，大夫之美稱也。孔子為尼甫，周大夫〔有嘉〕(家)甫，宋大夫有孔甫，是其類也。」《礼記》：「陽童某甫。」鄭玄曰：「甫，字也。尊神不名，為之造字也。」又曰：「𤱏於鬼神曰某甫。」鄭玄曰：「某甫，且字也。」《尔雅》：「甫，我也。甫，大也。」【野王案】《毛詩》「無田甫田」是也。《說文》「従用、従父。父，聲也。」《廣雅》：『甫甫，衆也。」《礼記》：「章甫，殷道也。」鄭玄：「常所服之冠也。」《白虎通》：「殷正十二月正餝大故为章甫。章甫者，常末与其本相當也。《廣蒼》以魴鱮甫為鯆字，在魚部。
庸	庸　　	餘鍾反。《尚書》：「若時登庸。」孔安國曰：「庸，用也。」《說文》從用，從庚。庚，更也。《易》曰「先庚三日」是也。《周禮》：「司勲所掌民功曰庸。」鄭玄曰：「法施於民，若后稷者也。」又曰：「以庸制禄，則民興功。」鄭玄曰：「庸，功也。」《韓詩》：「昊天不庸。庸，易也。」《尔雅》：「庸，常也。」【野王案】《礼記》「君子中庸」是也。又曰：「庸，勞也。庸庸，勞也。」郭璞曰：「謂劬勞也。」《礼記》：「田不能五十里，不合於天子，附於諸侯，曰附庸。」鄭玄曰：「小城曰附庸。附庸者，以國事附於大國，未能以名通也。」《方言》：「庸，代也，四方通語也。」《漢書》：「教民相与庸輓犁。」李奇曰：「庸，次也。」《廣雅》：「庸，和也。」《楚辞》：「固庸態也。」王逸曰：「庸，斯賤之人也。」【野王案】庸人謂常人愚短者也。《大戴礼》：「孔子曰，所謂庸人者，口不能道苦言而志不色色〔邑邑〕，不能選賢人善之而託其身，以為己直。入動行不知所務，止立不知所定，日選於物，不知所遺貴，從物而流，不知所歸，此可謂庸人矣。」是也。或為𦤘字，在享部。水溝名庸為滽字，在水部。大鍾名庸為鏞字，在金部。城庸為墉字，在土部。
甯	甯　　	奴定反。《說文》：「所𩔊也。從庸寜省聲也。」【野王案】晉邑有𡩋邑。《國語》：「如衛反過𡩋。」《論語》：「𡩋武子。」
由	由　　	餘周反。《考工記》：「繫擊其所縣而由其𧇀鳴。」鄭玄曰：「猶，若也。」《毛［諸］詩》：「右招我由房。」《傳》曰：「由，用也。」又曰：「匪由勿語。」《戔》云：「由猶從也。」又曰：「無易由言。」《戔》云：「由，於也。」《韓詩》：「藝麻如之何？橫由其畒。東西耕曰橫，南北耕曰由。」《論語》：「觀其所由。」何晏曰：「安由也。言察其所安從也。」《尔雅》：「由，自也。」《方言》：「由迪，正也。東齊青徐之間相正謂之由迪。」又曰：「由，輔也。燕之北鄙曰由。」郭璞［曰］：「由正所以為輔持也。」又曰：「式也。」《廣雅》：「由，行〔也〕。由，助也。」《說文》以從由為䚻字，在言部，今為由字。《說文》又𠙹，東楚謂缶也，音側治反，在𠙹部。
爻	爻　　	胡交反。《周易》：「發揮於竖柔而主爻爻也者，効此者也，効天下之動也。」《說文》：「爻，交也。象《易》六爻交頭也。」
棥	棥　　	扶園反。《說文》：「《詩》云：『營營青蠅，止于棥。』」【野王案】林藩也。今為樊字，在癶部。
希	希　　	虚衣反。《廣雅》：「希，摩也。希，施也。希，止也。希，散也。」《字書》：「希，疏也。」【野王案】《說文》以疏罕之希為稀字，在禾部。希望為睎字在目部。以此或為絺綌之絺字，音丑梨反，在糸部。《尚書》亦或爲𠬹字。
㸚	㸚　　	力計反。《說文》：「二爻也。」
爾	𤕨=爾　　	如紙反。《毛詩》：「百爾君子。」《戔》云：「爾，汝也。」《說文》：「麗爾，猶靡麗也。從冂㸚，其死麗麗也。爾聲也，与𤕤同意。」詞之必然為爾字，在八部。
爽	𠁊=爽	所兩反。《尚書》：「故有爽上。」孔安國曰：「爽，明也。」《毛詩》：「女也不爽。」《傳》曰：「爽，差也。」《尔雅》亦云。郭璞曰：「謂用心差錯不專一者也。」《國語》：「實有爽德。」賈逵曰：「爽，貳也。」《楚辭》：「露雞臛𩺫，厲而不爽。」王逸曰：「厲，烈也。爽，敗也。楚人名美敗曰爽。」《尔雅》：「爽，忒也。」《方言》：「爽，猛也。齊晉曰爽過也。」郭璞曰：「謂差過也。」《說文》：「從大㸚。《廣雅》：「爽，傷也。爽，减也。爽，責也。」
車	車　　	齒耶、舉魚二反。《尚書》：「車服以庸。」《周禮》：「服車五乘，孤乘夏篆，卿乘夏縵，大夫〔乘墨車，士乘〕棧車，庶人役車。凡良車、散車不在等者，其用无常。」鄭玄曰：「夏篆，五綵，畫轂約也。夏縵，亦五綵，畫无篆。墨車不畫也。棧車不輓，革而漆之也。役車，方箱可載任器，以役役者也。良車若今輜車，後戶之屬也。」《山海經》奚仲生吉光，吉光始以木為車，世本奚仲作車。宋忠曰：「夏禹時人也，黃帝時也有造車駕，此復言作之者為車，正也。」《考工記》：「車以行陸，聖人之作也。」《說文》：「輿輪之揔名，象形也。」《周礼》：「戎僕掌馭戎車。」鄭玄曰：「戎車，革車也。」又曰：「凡戎車之儀。」鄭玄曰：「凡戎車衆之兵車也。」《書》序曰：「武王戎車三百。」
軓	軓　　	音范。《考工記》：「軓前十尺而荚之。」鄭玄曰：「謂軓以前之長也。」鄭衆曰：「軓謂軾也。」《書》或作𨊠。鄭玄曰：「謂𨊠法也。輿下三面之材，輢式之所樹，車正者也。」《說文》：「式前也。」《周禮》「立當前軓」是也。
軾	軾　　	舒翼反。《考工記》：「輿人為車參，分其隧，一在前，二在後，以揉其軾，以其廣之半為之軾崇。」鄭玄曰：「兵車式高三尺三寸。」《說文》：「車前也。」《儀礼》：「君軾之。」鄭玄曰：「古者立乘，式謂小俛。礼主人也。《曲礼》『式視馬尾』是也。」【野王案】乘車遇所恭敬則式。《礼記》「君子式黃發，式路馬，入里必式」是也。《廣雅》：「𨋩謂之式也。」
輅	輅　　	何挌反。《史記》：「婁敬脫輓輅。」蘇林曰：「一木横遮車前，人推之也。」《說文》：「車軨前橫林〔木〕也。」械持令不得動輅為□字，在木部。
䡈	䡈　　	《字書》：「亦較字也。」
較	較　　	古學反。《毛詩》：「𢰤重較之。」《傳》曰：「重較，卿士之車也。」《考工記》：「輿人為車，以其隧之半為之較崇。」鄭玄曰：「較，兩輢上出式者也。兵車自較而下凡五尺五寸。」《說文》：「車倚上曲銅也。」《尔雅》：「較，直也。」《尚書大傳》：「故先較其志，見其事。」鄭玄曰：「較,猶見也。」《太玄經》：「君子小人之道，較然見矣。」【野王案】《廣雅》：「較，明也。」《漢書》「較然易知」是也。《漢書》又曰：「較若晝一。」或音俱項反。
轛	轛　　	都憒、中歲二反。《考工記》：「參分軹圍，去一以為轛圍。」鄭玄曰：「兵車之轛，圍二寸八分，八十一分寸十四轛式之植有衡者也，以其向人為名也。」鄭衆曰：「謂車輿軨立者也。立者為轛，橫者為軹。」《說文》：「橫笭也。」或為樹字，在木部。
輢	輢　　	於蟻反。《論語》：「在輿則見輢於參也。」《說文》：「車旁也。」
輒	輒　　	竹獵反。《說文》：「車兩輢也。從則［耴］聲也。」《漢書》：「上書言便宜，輒自問状。」【野王案】輒猶專輒也。」又曰「每有水旱，輒自素食。」是也。
䡅	䡅　　	敕倫反。《說文》：「車约䡅也。」《周禮》「孤乘夏䡅」是也。一曰棺車也。【野王案】《周禮》或爲瑑字，音治轉反，在玉部。
輴	輴　　	《礼記》：「天子之𣩵也。菆塗龍輴而㨃懤。諸侯輴而設燾。」鄭玄曰：「龍輴，畫轅以龍也。」《字書》：「亦䡅字也者。」
轖	轖　　	所力反。《說文》：「車籍交革也。」或爲𩍙字，在革部。
輑	輑　　	牛隕反。《方言》：「輑謂之軸。」《說文》：「軺車從橫也。讀若君。一曰名若褌。」
軨	軨　　	力庭反。《左氏傳》：「載以窓軨。」杜預曰：「窓軨，轖車也。」《楚辭》：「倚结軨兮〔長〕太息。」王逸曰：「伏車重較而啼也。」《礼記》：「已駕㒒展軨。」鄭玄曰：「展軨，俱親也。」《尚書大傳》：「未命為士車，不得有飛軨。」【野王案】薛綜注《東京賦》：「以緹□〔油〕，廣八寸，長注地，畫左倉龍、右白虎，繫軸〔頭〕，二千石亦然，但无畫耳。」《太玄經》：「車軨馬𩡺，以周天下。」宋忠曰：「銅繫曰軨，尾結曰𩡺。」《說文》：「車轖間橫木也。」《漢書》：「太㒒以軨獵車奉迎曾孫。」文穎曰：「如小車，前有曲舆不衣也，近世謂之軨獵車。孟康曰：「今之載獵車，前有曲軨，特高大，獵時立其中，格射禽獸，或曰獵車。」
䡼	䡼　　	《說文》：「司馬相如說軨字如此。」
𨋎	𨋎　　	之忍反。《考工記》：「車軨四尺。」鄭玄曰：「軨輿後橫木也。」《說文》從勿［㐱］聲也。《楚辭》：「中结𨋎而増傷。」王逸曰：「纡囬也。𨋎，隱也，心中隱𨋎而病也。」又曰：「出國門而𨋎懷。」王逸曰：「𨋎，痛也。」《孟子》：「𨋎兄之臂。」劉熙：「𨋎，戾也。」《方言》亦云。郭璞曰：「謂相了戾也。江東呼爲善。」《淮南》：「激𨋎之音。」許叔重曰：「𨋎，轉也。」《太玄經》：「𨋎轉其道。」宋忠曰：「𨋎，展也。」
轐	轐　　	蒲篤反。《考工記》：「六尺有六寸之輪軹，崇三尺有三寸，加𨋎与轐焉，四尺也。」鄭衆曰：「謂車伏菟也。」
軸	軸　　	除陸反。《考工記》：「輈人爲軸，軸有三理：一者爲美，二者爲父，三者爲利。」鄭玄曰：「爲美，无節目也。爲父，堅忍也。爲利，滑密也。」《說文》：「持輪也。」《儀礼》：「極𨗇于祖用軸。」鄭玄曰：「軸，輁軸也。軸状如轉轔，刻兩頭爲軹，輁状如長床，穿桯，前後著金而關軸焉。」《毛詩》：「碩人之軸。」《傳》曰：「軸，進也。」《戔》云：「軸，病也。」《方言》：「杼、軸，作也。東齊木作謂之軸。」【野王案】《毛詩》：「杼軸其空。」此謂織機卷绡之軸。
𨍶	𨍶　　	瞿營反。《說文》：「車輮䂓也。一曰一輪車也。」
輮	輮　　	如酉反。《考工記》：「車人爲行泥者反輮，行澤者仄輮。」鄭眾曰：「反輮，謂輪輮反其木裏，耎者在外，澤地多泥柔也。」【野王案】《說文》：「即車輞也。」所謂牙者是也。《埤蒼》：「輮，𮝤也。」曲直木為煣字，在火部。或為楺字，在木部。
輪	輪　　	力均反。《考工記》：「視其輪，欲其慎爾而下地。」鄭玄曰：「謂牙也。」【野王案】牙，車輞也。又曰：「兵車之輪，六尺有六寸；田車之輪，六尺有三寸；乘車之輪，六尺有六寸。」【野王案】即車之脚也。所用轉以進者也。《說文》：「有輻曰輪，无輻曰軨［輇］。」《周禮》：「大司徒掌九州之地域，廣輪之數。」鄭玄曰：「輪，從也。廣，橫也。」《考工記》：「攻木之工輪人爲輪。」鄭玄曰：「亦攻木之官别名也。」《孟子》「梓匠輪輿」是也。《礼記》：「晉獻文子成室，張老曰美哉，輪乎！美哉，奐乎！」鄭玄曰：「輪，言輪囷高大。」
轂	轂　　	公木反。《考工記》：「輪人爲輪，斬三材，必以其特。轂也者，以〖下缺〗
軔	軔　　	如振反。《楚辭》：「朝發軔於蒼捂。」王逸曰：「枝輪木也。」《說文》：「擬［礙］車也。」《聲類》或為杒字，在木部。
輸	輸　　	始珠反。《尚書》：「獄成而孚，輸而孚。」孔安國曰：「斷獄而信，當輸汝信於王也。」【野王案】《左氏傳》「輸粟于晉」是也。《左氏傳》又曰：「輸積聚以貨。」杜預曰：「輸，盡也。」《榖梁傳》：「輸者，堕也。」【野王案】《毛詩》「載輸爾載」是也。《方言》：「摳輸，旋也。燕齊之間凡作物樹藝而早成熟謂之摳輸，秦晉謂之旋。」《說文》：「委輸也。」《廣雅》：「輸，㵼也。𪝥。輸，愚也。輸，最也。輸，更也。」
輖	輖　　	之由反。《儀礼》：「志矢一乘，軒輖中。」鄭玄曰：「志，猶擬也，習射之矢也。輖，𨎌也。」《說文》：「輖，重也。」《廣雅》：「輖，仾也。」
輩	輩　　	愽概反。《史記》：「遣使十輩。」【野王案】輩犹部也。《太玄經》：「位各〔殊〕(珠)輩。」宋忠曰：「輩，類也。」《說文》：「軍發車百乘為一輩。」《蒼頡篇》：「化也。」
軋	軋　　	烏黠反。《穀梁傳》：「取邾田，自漷水」軋，辭也。劉兆曰：「軋，委曲，随漷水為界，邾田多也。」《楚辭》：「軋洋洋之无從。」王逸曰：「言己欲軋沕己心，方湯立功，其道无從也。」《服鳥賦》：「坱軋无垠。」應劭曰：「其氣坱軋，非有垠齊也。」《史記·匈奴傳》「有罪小者軋。」《漢書音義》曰：「刃剋其面也。」《方言》：「楚或謂吨𠯡爲坱軋。」郭璞曰：「坱軋，不利也。」《漢書》：「而共軋已。」《音義》曰：「軋，踐蹂也。」《說文》：「軋，𨋚也。」
𨋚	𨋚　　	柔變反。《說文》：「𨋚，轢也。」【野王案】今亦以爲柔𡰫之𡰫。《漢書》「軟弱不勝仼」爲此字。𡰫，在尸部，或爲耎字，在大部。或爲𠤦字，在𠤦部。或爲偄字，在人部。
轢	轢　　	力的反。《蒼頡篇》：「轢，𨋚也。《說文》：「車所踐也。」【野王案】《呂氏春秋》「陵轢諸侯」、《上林賦》「徒車之所轔轢」是也。
軌	軌　　	詭鮪反。《考工記》：「經塗九軌。」鄭玄曰：「軌謂轍廣也。」《說文》：「車轍也。從九聲也。」《左氏傳》：「君将納民於軌物者也。故講事以度軌量謂之軌，取材以章物采謂之物。」《國語》：「相齊作内政以寄制，國五家爲軌，軌爲長。」又曰：「度之于軌儀。」賈逵曰：「軌，法也。」《廣雅》：「軌，跡也。」古文爲𧗝字，在行部。又爲𨑍字，在辵部。
𨌰	𨌰　　	子龍反。《說文》：「車跡也。」今爲蹤字，在足部。
䡮	䡮　　	《字書》亦䡮字也。
䡩	䡩　　	苦耕反。《說文》：「車䡩𨥺聲。一曰堅也。」《廣雅》：「䡩䡩，坚也。」或爲㧶，在手部。或爲鏗字，在金部。
軼	軼　　	餘質、徒結二反。《左氏傳》：「懼其侵軼我。」杜預曰：「軼，𥥜也。」《公羊傳》：「軼者何？跌者也。」何休曰：「跌，過也。」《說文》：「車相出也。」《蒼頡篇》：「從後出前也。」【野王案】《莊子》「趍軼絶塵」、《楚辭》「軼迅風於清涼」是也。
𨎌	𨎌　　	竹利反。《考工記》：「今大火車之轅𨎌，其登必難。既高其登，其覆車也必易此无故，唯轅直且无橈也。」鄭玄曰：「𨎌，輖也。」《說文》：「𨎌，低也。」【野王案】車前低頓曰𨎌，後曰軒也。
輊	輊　　	竹利反。《毛詩》：「如輊如軒。」《傳》曰：「輊，至也。」箋云：「從後視之如摰也。」《礼記》：「武坐輊左軒右。」鄭玄曰：「輊謂膝至地也。」【野王案】此亦𨎐字也。
軭	軭　　	區方反。《說文》：「車戾也。」
輟	輟　　	張衛反。《論語》：「桀溺櫌不輟。」鄭玄曰：「輟，止也。」《尔雅》：「輟，止也。」《說文》：「車小𡙇合也。」
䡔	䡔　　	苦底反。《說文》：「䡋，儗也。」《廣雅》：「䡔、儗，並至也。」
轚	轚　　	古麗反。《周禮》：「野盧氏掌凡道路之舟車轚牙者，叙而行之。」鄭玄曰：「舟車轚牙謂於迫隘處也。車有轅𨏙柢閣，舟有砥梏之属，其適之也，使以次叙也。」《榖梁傳》：「流旁客楃轚者不淂入。」劉兆曰：「流旁客握謂車兩轊頭各去門𩾜［邊］各握握四寸也。轚，絓也，絓中門棖則不淂入矣。」
𨏉	𨏉　　	所眷、所拳二反。《說文》：「治車軸也。」
軻	軻　　	口佐反。《楚辭》：「然埳軻而流涕。」王逸曰：「埳軻，不遇也。」《說文》：「接軸也。」《聲類》：「小車軸折，更治曰軻。」
䡰	䡰　　	苦耕反。《說文》：「車堅也。」
軵	軵　　	如勇反。《淮南》：「斬車奉饢。」許叔重曰：「軵，推也。」【野王案】《呂氏春秋》「性相近而靡或軵之」、《漢書》「再三發軵」是也。《說文》：「推車有所付也，故從車付［聲］。」《聲類》或爲𢫨，在手部。
輇	輇　　	視專反。《考工記》：「凡陶旊之事器中輇。」鄭玄曰：「既柎泥而轉其均，樹輇其側以擬度端其器也。」《礼記》：「大夫死於道，載以輇車。」鄭玄曰：「既［即］有輻曰輪，无輻曰輇。」《周禮》又有𧒏車，天子以載柾，𧒏輇聲相近，其同制乎？《莊子》：「後世輇材諷說之德。」司馬彪曰：「輇，轉也。」《說文》：「藩車下卑輪。一曰無輻。」
輲	輲　　	《聲類》亦輇字也。
輗	輗　　	魚雞反。《論語》：「大車无輗，其何以之哉？」苞咸曰：「辕輲橫木以縛軛者也。」《說文》：「大車辕耑以持衡者也。」【野王案】今亦謂礙車，輪為輗專。《晉書》「王莽染頭以輗車，蕫卓然䐓以照市」是也。《聲類》或爲棿字，在木部。〖下缺〗
轓	𨎚=轓　　	〖上缺〗甫遠、甫袁二反。《考工記》：「桼車轓蔽。」鄭玄曰：「桼車，黑車也。轓，今時車也。」《左氏傳》：「以轓車載樂盆。」杜預曰：「轓車之有鄣蔽者也。」《漢書》：「令長吏二千石，車朱，兩轓。」應劭曰：「車耳反出，所以爲蕃，屏翳塵泥也。」《廣雅》：「轓，箱也。轓謂之䡊。」
𨋖	𨋖　　	力酒反。《埤蒼》：「𨋖車四輪，載棺也。」今亦爲柳字，在木部。
䡲	䡲　　	上山反。《廣雅》：「䡲𨏹，車輮也。」《埤蒼》：「䡲𨏹，車輞也。」
𨏹	𨏹　　	九縛反。《埤蒼》：「䡲𨏹也。」
䡜	䡜　　	力竹反。《埤蒼》：「䡜䡭，三箱也。」
䡭	䡭　　	思流反。《埤蒼》：「䡜䡭也。」
𨎬	𨎬　　	公弔反。《廣雅》：「車轊也。」
輍	輍　　	餘属反。《埤蒼》：「車枕前也。」
𨌴	𨌴　　	他回反。《韓詩》：「大車𨌴𨌴。𨌴，盛皃也。」
𨋱	𨋱　　	《字書》：「亦𨌴字也。」
𨐁	𨐁　　	徒篋反。《埤蒼》：「車聲也。」
輆	輆　　	口亥反。《廣雅》：「輆𨊺，不平也。」
𨊺	𨊺　　	徒政反。《埤蒼》：「輆𨊺，不平也。」
䡗	䡗　　	渠冢反。《廣雅》：「䡗，罔也。」《埤蒼》：「輮也。」
䡚	䡚　　	亡校反。《廣雅》：「𨊵謂之䡚。」又曰：「䡚，引也。」
軲	軲　　	古胡反。《廣雅》：「軲，車也。」《廣蒼》：「人姓也。仕汝南朖陵。」《埤蒼》「依軲，山名也。」
輱	輱　　	口咸反。《埤蒼》：「車聲也。」
軳	軳　　	蒲勞反。《淮南》：「須臾而軳人之𩒤。」許叔重曰：「軳，戾也。」《廣雅》：「轉，戾也。」《埤蒼》：「𨋎，軳也。」《字書》：「軫軳，不正也。」
𨏈	𨏈　　	於近反。《埤蒼》：「車聲也。」或爲磤字，在石部。
𨎭	𨎭　　	乃左反。《埤蒼》：「𨎭，𨎬也。」
𨏠	𨏠　　	力公反。《方言》：「齊謂轊爲𨏠。」郭璞曰：「車軸顯也。」【野王案】《史記》「田𠫹教宗人爲䥫𨏠」是也。《廣雅》：「𨎬也。」
䡐	䡐　　	徒多反。《埤蒼》：「䡐䡐，驅疾皃也。」
𨎋	𨎋　　	徒郎反。《埤蒼》：「𨎋䡙，軘軨也。」
軤	軤　　	火乎反。《埤蒼》：「軤，人姓也。」
輚	輚　　	仕澗反。《考工記》：「輚車欲弇。」鄭玄曰：「士乘輚車。」《儀礼》：「奠幣于輚左服。」鄭玄曰：「輚謂柩車也。服，車箱也。」古文輚作棧。《埤蒼》：「卧車也。」《聲類》：「簀也。庶人車也。」或爲棧字，在木部。
轏	轏　　	《左氏傳》：「寢於轏中。」杜預曰：「轏，士車也。」《聲類》亦輚字也。
轍	轍　　	除列反。《左氏傳》：「視其轍亂。」杜預曰：「車跡也。」
輤	輤　　	雌見反。《礼記》：「諸侯而死於館，其輤有裧。」鄭玄曰：「載柩将𣩵之車餙也。輤取名於櫬与蒨。櫬，棺也。蒨，染赤色者也。象宮室其中小悵親覆棺者也。」又曰：「大夫以布爲輤土輤𥯤席。」鄭玄曰：「布，白布也，言輤者達名也。」《埤蒼》爲箦字，在竹部。或爲𧚫字，在衣部。
𨌤	𨌤　　	時升反。《聲類》：「古文乘字也。」乘，車也。登也。勝也。治也。在桀部。
𨏔	𨏔　　	力木反。《蒼頡篇》：「𨏔，三輔舉水具也。」《聲類》：「𨏔，轤也。」
𨎹	𨎹　　	力感反。《楚辭》：「炊懍子子貧土失軄。」王逸曰：「數遭患禍，身困極也。」
轤	轤　　	力胡反。《太公·六韜》：「飛槗廣大五尺者，轉關𢉖轤，八具𤨔利，通索張之。」【野王案】汲水桔槹也。
轎	轎　　	竒召竒朝二反。《漢書》：「輿轎而踰嶺。」服虔曰：「音橋，謂隘道輿車也。」如淳曰：「韋誕云，轎，車也。臣瓚以爲今竹輿車也。江表作竹輿以行。」是也。或曰陵絶山曰轎，音其厝［庿］反。嶺，山嶺也。不通舟車，傳運皆擔輿也。」《蒼頡篇》：「小車駕牛也。」《廣雅》：「轎，𨋕也。」
輠	輠　　	胡罪、胡凡二反。《礼記》：「古者貴賤皆杖。《升》孫武仲朝見輪人，以其杖關轂而輠輪者，於是有爵而後杖。」【野王案】輠謂抵擬支礙之也。《字書》：「輠，轉也。」劉向《別錄》以爲車釭盛膏之鐹字，音古禍反，在金部。
轠	轠　　	力迴反。《楊雄·羽獵賦》：「𦆯纷往來，轠轤不絶。《漢書音義》曰：「連属皃也。」《漢書》：「爲瓽所轠。」【野王案】轠猶轢也。
𨊷	𨊷　　	《字書》亦輷字也。
轟	轟　　	呼萌反。《說文》：「𡱝車聲也。
舟	舟　　	之由反。《尚書》：「若濟大川，用汝作舟楫。」《周易》：「黄帝刳木爲舟。」《毛詩》：「就其深矣，方之舟之。」《傳》曰：「舟，舩也。」又曰：「柖柖舟子。」《傳》曰：「舟人，主濟渡者也。」《山海經》：「番禺是始爲舟。」《世本》：「共鼓貨狄作舟。」《墨子》：「巧倕作舟。」《呂氏春秋》：「虞拘作舟。」《考工記》：「舟以行水，聖人之作也。」《尔雅》：「天子造舟，諸侯維舟，大夫方舟，土持舟。」《韓詩》：「舟滿水中曰造舟。」《方言》：「自關而西或謂之舟，或謂之杭。」《說文》：「象形也。」《周禮》：「雞彜、鳥彜、斝彜、黃彜、虎彜、蜼彜皆有舟。」鄭衆曰：「舟，尊下臺，若今時承槃也。」《毛詩》：「何以舟之，惟玉及瑤。」《傳》曰：「舟，帶也。」
俞	俞　　	翼珠反。《礼記》：「子能言教男唯女俞。」鄭玄曰：「俞，然也。」【野王案】相然譍也。《尚書》「帝曰：『俞，往哉』」是也。《說文》：「空木爲舟也。」從亼、從舟、從刂，刂，水也。《廣雅》：「俞，益也。」又音丑救反。《吴書》孫河，堅族子也，出後姑俞氏。《吴志》孫河，本姓俞，亦吴人。《晉中興書》：「俞縦爲桓彛将軍，討蘓峻。」
䑣	䑣　　	餘終反。《尔雅》：「䑣，又祭也。商曰䑣。」郭璞曰：「《書》曰：『高宗䑣曰』是也。」《白虎通》：「昨日祭之，𢙢礼有不俻，故復祭也。肜猶言䑣，䑣若從天下也。《說文》：「舩䑣也。從彡聲也。」舟未之䑣言，徒冬反，爲䑣字，在丹部。
舳	舳　　	除陸反。《方言》：「舟後曰舳，舳制水也。」郭璞曰：「今江車呼杝爲舳。」《說文》：「《漢侓》名舩方長舳為艫也。」
艫	艫　　	力胡反。《漢書》：「舳艫萬里。」李斐曰：「舩前刾擢處也。」《說文》：「一曰舩頭也。」
𦨉	𦨉　　	伍骨反。《說文》：「舩行不安也。從則聲也。」《字書》：「一曰舩也。」《韓詩》、《方言》並爲仡字，在人部也。
舸	舸　　	各可反。《方言》：「南楚江湖凡舩大者謂之舸。」
艐	艐　　	子公反。《尔雅》：「艐，至也。」《說文》：「舩著沙不行也。」《尚書》「遂伐三艐」爲此字。
艜	艜　　	都頼反。《方言》：「南楚江湖艇薄而長者謂之艜。」
𦩗	𦩗=朕　　	馳錦反。《尚書》：「帝曰：『有能庸命巽朕位。』」《漢書》：「朕未有。」又天子稱朕。《尔雅》：「朕，我也。」【野王案】自稱我也。又曰：「朕，身也。朕，予也。」《史記》：「秦始皇廿六年，天子自稱曰朕。」蔡雍《獨斷》曰：「古者上下共之，貴賤不𤍻，則可以同号。睾〔臯〕陶与舜言朕，屈原：『朕皇考曰伯庸。』秦獨天子以爲稱，漢因不攺。又音直忍反。《考工記》：「凡甲䅐其朕，欲其直也。」鄭衆曰：「朕謂革剥。」《淮南》：「行无迹，遊无朕。」許叔重曰：「朕，兆也。」【野王案】《莊子》「不汋其朕」、「以遊无朕」是也。
般	般　　	蒲安反。《尚書》：「乃般逰无度。」孔安國曰：「般，樂也。」《周易》：「般桓利居貞。」王弼曰：「動則難生而不進，故般桓也。」《尔雅》：「般，旋也。」《說文》：「般，辟也。象舟之旋。從舟、從殳。殳，般旋也。」《廣雅》：「般，大也。般桓，不進也。」
𦨗	𦨗　　	《說文》：古文般字也。
𦨴	𦨴　　	徒東反。《廣雅》：「舩也。」《字書》：「艇也。」
舫	舫　　	甫望反。《尔雅》：「舫，舟也。」郭璞曰：「併兩舟也。」又曰：「舫，柎也。」郭璞曰：「水中箄筏也。」《說文》：「舫，舩师也。」《明堂月令》曰：「舫人，習水者也。」【野王案】《說文》以方舟之舫為方字，在方部。
𦨕	𦨕=服	扶福反。《尚書》：「天命有德，五服五章哉。」孔安國曰：「天子、諸侯、大夫、卿、士之服也。」《周禮》：「再命受服。」鄭衆曰：「受祭衣服也。」又曰：「司服掌王之吉凶衣服。王之吉服，礼昊天上帝，大衷而冕，祀五帝亦如之。享先王則𧟏冕，享先公郷射則鷩冕，祀四望山川則毳冕，祭社稷五祀則黄冕，羣小祀則玄冕。凡兵事毒弁服，視朝皮弁服。凡田冠弁服，凡凶事服弁服，凡吊事弁經服。大礼、大荒、大灾素服。公之服，自𧟏冕而不如王之服，侯佰［伯］之子男之服，自毳冕而下如侯佰之服，自黄冕而下如子男之服，卿大夫之服，自玄冕而下如孤之服，其凶服加以大功小功。士之服自皮弁而下，如大夫之服，其凶服亦如之，其𪗋服有玄端、素端，又供王之燕衣服。」鄭玄曰：「燕衣服者，巾絮寢衣袍襗之屬也、」又曰：「內司服掌王后之六服，褘衣、褕翟、闕翟、鞠衣、展衣、褖衣。」【野王案】衣上曰衣，下曰裳，揔謂之服也。《礼記》服術有云，一曰親親，二曰尊尊，三曰名，四曰出入，五曰長幼，六曰從服。【野王案】此謂五服也，以此六術制為立等斬襄齋襄大功小功總麻也。《山海經》：「巴虵，服之无心腹之疾。」【野王案】飲藥曰服。《礼記》「醫三世不服其藥」是也。《周礼》：「職方氏辨九服之封國，方千里曰王畿，其外方五百里曰侯服，其外方五百里曰甸服，其外方五百里男服，其外方五百里宗服，其外方五百里衛服，其外方五百里蠻服，其外方五百里夷服，其外方五百里鎮服，其外方五百里蕃服。」鄭玄曰：「服者，伏事天子也。」【野王案】服，猶從也。《周礼》「万民之不服教」者，是也。又曰：「凡服袑用季材。」鄭玄。〖下缺〗反。《埤蒼》：「舩舷也。」
𦪉	𦪉　　	子隣反。《說文》古文津字也。津，水度也，在水部。
𦨤	𦨤　　	〖下缺〗中也。《字書》亦泳字也，在水部。
𦪱	𦪱　　	子悌反。《字書》古文濟字也。濟，渡也，在水部。
𦫈	𦫈　　	力瓜反。《字書》或攭［欚］字也。攭［欚］，小艖也，在木部。
航	航　　	何唐反。《毛詩》：「一𥯤航之。」《傳》曰：「航，渡也。」【野王案】今謂所以濟渡之舟爲航。《淮南》「公孫龍将渡河而航在一氾」是也。《方言》：「自關而東或謂舟爲航。」《說文》爲𣃚字，在方部也。
艁	艁　　	七到反。《字書》古文造也。造舟為梁也。至也，在辵部。古文或為㬶字，在肉部也。
𦩍	𦩍　　	丁聊反。《廣雅》：「𦩍，舟也。」《埤蒼》：「吴舩也。」
𦫃	𦫃　　	力庭反。《楚辭》：「乘𦫃舩余上沅。」王逸曰：「舩有窓牖者也。」《字書》：「舩上有屋也。」
舲	舲　　	《淮南》：「湯武聖達，不能与越人乘舲舟而浮於江湖。」許叔重曰：「小舩也。」《埤蒼》：「舩也。有屋也。」【野王案】亦𦫃字也。
舴	舴　　	側格反。《廣雅》：「舴艋，舟也。」
艋	艋　　	莫鲠反。《廣雅》：「舴艋也。」
方	方　　	甫芒反。《尚書》：「草命和叔宅朔方。」【野王案】四方也。《毛詩》：「東方未明」、「西方之人兮」是也。又曰：「方鳩𠊩功。」孔安國：「方聚見其功也。」【野王案】當爲之曰方。又曰「洪水方割」是也。《周易》：「后不省方。」王弼曰：「方，事也。」又曰：「蓍之德圓而神，卦之德方以智。」【野王案】《字書》：「方，榘也。」《孟子》「不以䂓矩，不能爲方圓」是也。《周禮》：「王制禄則以方出之。」鄭衆曰：「以方版書而出之也。」杜子春曰：「方直謂今時牘也。」《毛詩》：「江之永，不可方思。」《傳》曰：「方，柎也。」【野王案】柎，編木以渡水也。又曰：「惟鵲有巢，惟鳩方之。」《傳》曰：「方，有也。」又曰：「民令殆。」《箋》云：「方，正也。」又曰：「實方實苞」傳曰：「方，極良也。」箋云：「方，齊也。」又曰：「既方既皁。」箋云：「方，房也，謂孚甲始生盡成房也。」又曰：「万邦之方，下民之王。」傳曰：「方，則也。」箋云：「方，向也。」《左氏傳》：「官脩其方。」杜預曰：「方，法術也。」又曰：「挾方任能。」杜預曰：「百事之宜也。」又曰：「官不易方。」杜預曰：「方，猶直也。」《考工記》：「梓人為侯廣与崇方。」鄭玄曰：「方，猶等也。」《儀礼》：「履物不足方。」鄭玄曰：「方，猶併也。」《論語》：「凡謂仁之方也。」孔安國曰：「方，道也。」又曰：「遊必有方。」鄭玄曰：「方，常也。」又曰：「子路〔貢〕方人。」孔安國曰：「比方人也。」【野王案】謂比類譬擬之也。《國語》「方之時動」是也。《國語》又曰：「不可方物。」賈逵曰：「方，別也。」又曰：「晉國之方偏侯也。」賈逵曰：「方，大也，偏方也，言晉國之大一方向侯也。」《礼記》：「變成方謂之音。」鄭玄曰：「方，猶文章也。」又曰：「子生七年，教之數日与方名。」鄭玄曰：「方名，東西也。」《史記》蒼公因无里陽公使意盡去其故方悉以楚方与之。【野王案】分處治病之藥剛也。《說文》；「方，併舩也，象兩舟省頭聲也。」《廣雅》：「方，所也，方，始也。方，正也。方，義也。方，類也。」
汸	汸　　	《說文》亦方字也。【野王案】此汸謂⿰氵附也，併舩也。
𣃚	𣃚　　	何唐反。《說文》：「方舟也。天子造舟，諸侯維舟，大夫方舟，士持舟。」《字書》或為航字，在舟部也。
万	万　　	武𩔊反。《聲類》俗萬字。萬，十千也，在內部。
嗣	嗣=𠻸=孠	四利反。《尚書》：「禹乃嗣與。」孔安國曰：「嗣，継也。」《毛詩》：「嗣継我王。」《戔》云：「嗣，續也。」又曰：「子寍不嗣音。」《傳》曰：「嗣，習也。」又曰：「以與嗣歲。」《傳》曰：「與來歲經歲也。」《戔》云：「嗣歲，今新歲也。」《說文》：「諸侯子曰嗣國也。」古文為孠字，在子部。
扁	扁　　	補顯反。《說文》：「扁，署也。扁，門户之文也。」《毛詩》：「有扁斯石，履之卑子。」《傳》曰：「扁扁，乘石皃也。王右乘車履石。」《戔》云：「將登車履石也。」【野王案】扁廣而薄不方圓之皃也。《方言》「𢡖頭扁者謂之頭帶」是也。或為碥字也，在石部。
𩆚	𩆚　　	力丁反。《蒼頡篇》：「𩆚，空也。」
㗊	㗊　　	壯立反。《說文》：「衆口也。」
嚚	嚚　　	彦陳反。《尚書》：「父頑，母𠾅，象傲」也。《左氏傳》：「口不噵忠之言曰嚚」。《說文》：「語聲也。」《蒼頡篇》：「惡也。」《字書》：「頑也。」古文為𠾅字，在吅部。
囂	囂　　	許高、五高二反。《周禮》：「司號掌禁其闘囂。」鄭玄曰：「囂護也。」【野王案】護囂猶喧詿也。」《左氏傳》「左陳而囂」、「秋盗囂塵」是也。《毛詩》「選徒囂囂。」《傳》曰：「囂囂，聲也。」又曰：「䜛口囂囂。」《戔》云：「囂囂，衆多皃也。」又曰：「聽我囂囂。」《傳》曰：「囂囂，猶嗷嗷也。」《尔雅》囂閑也。郭璞曰：「囂然，閑皃也。」《孟子》：「湯使人聘，伊君囂囂然曰：『我何以湯之滿為哉！』」劉煕曰：「氣充自得之皃也。《說文》：「氣生頭上也。」《廣雅》：「囂囂，客也。」或為𠽸字，在吅部。
𡅻	𡅻　　	莫旦反。《說文》：「𡅻，呼也。」【野王案】謂呼召微速也。《聲類》或為嗼字，在口部。
嘂	嘂=訆=噭、叫	布即〔公弔〕反。《周禮》：「雞人掌呼，旦以嘂百官。」鄭玄曰：「以驚起百官，使夙興也。」又曰：「銜权掌禁嘂呼。」【野王案】嘂，亦呼也。《說文》：「高聲也。一曰大呼也。」《春秋公羊傳》曰「魯公嘂然而哭」是也。《尔雅》：「大堹〔塤〕謂之嘂也。」或為噭字，或為叫字，並在口部。或為䚯〔訆〕字，在言部。
器	器　　	祛冀反。《周禮》：「司供祭器，族供𠸶器，黨供射器，州供賓器，鄉供吉凶礼樂之器。」也。【野王案】《說文》：「器皿曰器也。」《史記》「舜作竹器於壽丘」、「木器千鈞，素木器千石」是也。又曰：「四命受器。」鄭衆曰：「始受祭器為上大夫也。」《左氏傳》：「戰之器也。」杜預曰：「器猶用也。」《礼記》：「百工各以其器食之。」鄭玄曰：「器，能也。」
噐	噐=器	《字書》亦器字也。
噩	噩=咢	魚各反。《聲類》古文咢字也。咢，驚也，直言也，在吅部。
只	只　　	諸移、之爾二反。《毛詩》：「樂只君子。」《戔》云：「只之言是也。」《左氏傳》：「歸晉之德只。」杜預曰：「只，詞也。」《說文》：「語之詞也。」
𠷓	𠷓　　	呼丁反。《說文》：「𠷓，聲也。」【野王案】今謂如此為如𠷓，是也。
㕯	㕯　　	奴没、如芴二反。《說文》：「言之内也。」《埤蒼》：「下聲也。」【野王案】《礼記》「其言㕯㕯然，如不能出其口」是也。今亦為呐字，在口部。
矞	矞　　	有出、視出二反。《說文》：「以錐有所穿也。一曰滿也。」《左氏傳》：「有范至矞似。」又音况出反。《礼記》：「鳳以為畜，故鳥不矞。」鄭玄曰：「矞，飛皃也。」《埤蒼》為䎉字，在羽部。
商	商　　	舒羊反。《周易》：「兌商未寧。」王弼曰：「商，商量裁制之謂也。」《說文》：「以外知内也。」《廣雅》：「商，度也。商，常也。」《礼說》：「孟秋其音商。」鄭玄曰：「三分徵一以生商。商數七十二，属金者，以其濁，次宮，臣之象也。秋氣和，則商聲調也。」又曰：「商者，張也，降也。隂氣開張，陽氣降也。」《楚辭》：「商風肅而害之。」王逸曰：「商風，西風也。」《漢書》：「西則有商中。」如淳曰：「適庭也。」《謚法》：「昭功寧民曰商。仁見中外曰商。」商賈之商為𧷮字，在貝部。
𠹧	𠹧=商	《說文》亦古文商字也。
欠	欠　　	丘釰反。《儀祀》：「君子欠伸。」鄭玄曰：「志倦則欠，軆倦則伸。」《說文》：「張口氣悟也。」
㱍	㱍　　	力丸反。《說文》：「不皇也。」《字書》：「一曰不解理。」
欽	欽　　	去金反。《尚書》：「放勛欽明。」孔安國曰：「欽，敬也。」《毛詩》：「鼓鍾欽欽。」《傳》曰：「言使人欽樂進也。」又曰：「憂心欽欽。」《傳》曰：「思望中心，欽欽然也。」《尔雅》「欽欽，憂也。」郭璞曰：「謂賢人歌事以啄心憂也。」《說文》：「欠皃也。」《廣雅》：「欽欽，聲也。」《謚法》：「威儀備悉曰欽。欽恭節用曰欽。」
欨	欨　　	呼娱、呼禹二反。《說文》：「欨，欠也。一曰笑意也。」《廣雅》：「欨，炊也。」
歑	歑　　	虎胡反。《說文》：「温吹也。」《聲類》：「出氣息也。」《字書》或呼字也。【野王案】氣息出曰呼，入曰吸也，在口部。訓温吹亦与嘘字同，謂緩氣張口吹也，亦在口部。
㰲	㰲　　	呼麦、於陸二反。《說文》：「吹氣也。」《字書》亦㖪字也。㖪，聲也，在口部。
歟	歟　　	与放反。《說文》：「安氣也。」【野王案】亦語未之辭也。《孝經》「是何言歟。」《論語》「抑与之歟」是也。
欯	欯　　	太一反。《說文》：「欯欯，〔喜〕(書)也。」《廣雅》：「欯欯，吉也。」
𣣲	𣣲　　	欣業反。《漢書》：「𣣲肩累之。」《說文》：「翕氣也。」
歂	歂　　	視專、視充二反。《說文》：「口氣引也。」《左氏傳》有歂孫為公右，鄭有駟歂嗣子大叔為政也。
歕	歕　　	普悶反。《穆天子傳》：「皇之泄，其馬歕沙皇之澡，其馬歕王。」郭璞曰：「歕，䮧也。」《說文》：「吹氣也。」《廣雅》：「歕，吐也。歕，潠也。」【野王案】口含物而歕散之也。」《莊子》「唾歕者，大者如珠，小者如霚」是也。今為噴字也，在口部。
㰟	㰟　　	居𠧒反。《說文》：「𠧒，幸（𡴘）也。一曰口不便也。」《聲類》亦吃字，在口部。
歇	歇　　	虚謁反。《左氏傳》：「憂未歇也。」杜預曰：「歇，盡也。」【野王案】歇，臭味消散也。《楚辭》「芳以歇而不比」是也。《儀礼》：「毼豆兩，其實葵葅。」鄭玄曰：「毼，白也。」《尔雅》：「歇，竭也。」《方言》：「歇，涸也。」《說文》：「歇，息也。一曰氣越泄也。」《蒼頡篇》：「歇，清也。」
歡	歡=懽	呼官反。《尚書》：「公功肅將秪歡。」孔安國：「」也。或為懽字，在心部。
欣	欣　　	虚殷反。《國語》：「欣戴武王。」賈逵曰：「欣，樂也。」《毛詩》：「旨酒欣欣。」《傳》曰：「欣欣，樂也。」《說文》：「茂皇也。」《廣雅》：「欣欣，喜也。」亦与訢字同，在言部。
𣢇	𣢇=咍	呼來反。《說文》：「𠺑不壞顏也。」《廣雅》：「𣢇，咲也。」【野王案】亦与咍字同，在口部。
𣢰	𣢰=蹵	子陸反。《說文》：「𣢰，愁皃也。」《孟子》曰「曾西𣢰然」是也。
款	款　　	口緩反。《楚辭》：「款冬而生。」王逸曰：「款，叩也。」【野王案】謂叩擊之也，《史記》「由余聞之，款關請見」是。「人曰吾寧悃悃款款，朴似異忠乎？」王逸曰：「志純一也。」《西京賦》：「繞黄山而款牛首。」薛綜曰：「款，至也。」《說文》：「意有所欲也。」《蒼頡篇》：「款，誠重也。」《廣雅》：「款，愛也。」
歀	歀　　	《說文》或款字也。
欻	欻　　	呼物反。《西京賦》：「欻從背見。」薛綜曰：「欻，忽也。」《說文》：「有所欻起也。」
欲	欲　　	餘燭反。《尚書》：「亡教逸欲有邦。」孔安國曰：「欲，貪也。」【野王案】亦欲䫟也。《尚書》「予欲觀古人象」、《左氏傳》「唯爾所欲」是也。《礼記》：「孝子之祭也，其羞也，敬以欲。」鄭玄曰：「欲，婉從之皃也。」又曰：「小人樂得其欲。」鄭玄曰：「欲，謂邪淫也。」
歌	歌=謌=哥	古何反。《說文》：「詠歌也。」或為謌字，在言部。古文為哥字，在可部。
欦	欦　　	呼括、呼勇二反。《說文》：「含咲也。」《蒼頡篇》：「貪欲也。」
㰹	㰹　　	《字書》亦欦字也。
歋	歋　　	翼帝反。《說文》：「相咲相歋瘉也。」【野王案】《東觀漢記》：「市中人舉手歋揄王霸」為邪字也。《廣蒼》：「言不可曉也。」祁在色部。
𣣢	𣣢　　	《字書》或俿字也。
歊	歊　　	呼朝反。《說文》：「囂囂，氣出皃也。」【野王案】熱氣也。《漢書》「浡翁之雲而散歊苐」是也。
歗	歗=嘯	桑吊反。《說文》籀文嘯字也。嘯，蹙口出聲也，在口部。
歎	歎=嘆	他旦反。《礼記》：「卒爵而樂闋，孔子屢歎之。」鄭玄曰：「歎，美此礼也。」【野王案】意有欽，悅歌謡，吟歎也。《礼記》「言之不足，故嗟歎，嗟歎不足，故不知手之舞之，足之蹈之」是也。《說文》：「歎，吟也。」《聲類》「或為嘆字。」《說文》以嘆傷之嘆為嘆字，在口部。
𣥁	𣥁=歎	《說文》籀文歎字也。
欸	欸　　	烏來反。《楚辭》：「欸秋冬之绪風。」王逸曰：「欸，歎也。」《說文》：「訾也。」《字書》：「一曰恚聲也。」
㰣	㰣　　	子移反。《說文》：「㰣，歐也。」《蒼頡篇》：「嚘，㰣也。」《聲類》：「㰣，嗟也。」
歔	歔　　	欣居反。《楚辭》：「曾歔欷之嗟嗟。」王逸曰：「歔欷，啼皃也。」《說文》：「一曰出氣也。」【野王案】出氣之歔亦与噓字同，在口部。
欷	欷=悕	欣既反。《公羊傳》：「在招丘欷矣。」何烋曰：「欷，悲也。」《蒼頡篇》：「泣餘聲也。」
歜	歜　　	充燭反。《說文》：「盛氣怒也。」《左氏傳》：「周大夫有甘歜。」
㰾	㰾　　	公的、公弔二反。《說文》：「所歌也。」
山	山　　	所間反。《周易》：「艮為山。」《周禮》：「大司徒掌辨其山林。」鄭玄曰：「積石曰山。」《韓詩》：「主［土］。高大有石曰山。」《說文》「山者，宣也。宣氣散生萬物，有石而高也。」《廣雅》：「山，産也。」
𡽺	𡽺=岳	牛角反。《尚書》：「二月東巡狩，至于岱宗。五月南巡狩，至于南岳。八月西巡狩，至于西岳。十有一月北巡狩，至于北岳。」《尔雅》：「泰山為東岳。霍山為南岳。華山為西岳。恒山為北岳。嵩山為中岳。」《白虎通》：「岳之言诵也，［诵］功德也。」《說文》：「王者巡狩所至之也。」《尚書》：「帝曰：『咨！四岳。』」【野王案】四岳，官名也。
岳	岳　　	《說文》古文同𡽺字也。
岱	岱　　	徒載反。《尚書》：「歲二月，東巡狩至于岱宗。」范甯曰：「岱宗，太山也。」
峱	峱　　	奴高反。《毛詩》：「遭我乎峱之間。」《傳》曰：「峱，山間名也。」《說文》：「峱，山在亝也。」
嶩	嶩　　	《聲類》亦峱字也。
㠀	㠀　　	都晈、都道二反。《尚書》：「島夷皮服。」孔安國曰：「海曲謂之島。居島之夷，還復其服也。」《說文》：「海中往往有山可依止曰［島］島。」到也，亦言鳥也。物趍謂之鳥下。【野王案】《史記》「横入海居島中」是也。古文為隝字。阜部也。
嶧	嶧　　	餘石反。《尔雅》：「山属者曰嶧。」郭璞曰：「言若駱驛相属也。」《音義》曰：「今魯國鄒縣有嶧山，東海下邳。」《夏書》曰「嶧陽孤桐」是也。
嵎	嵎　　	遇俱反。《國語》：「防風氏住苞氏之君守封嵎之山者也。」賈達曰：「山在吴越之間也。」
嶷	嶷　　	魚其反。《楚辭》：「道幽跖兮九嶷。」《說文》：「舜所塟，在靈陵葬營道縣岐。」嶷［或］為㘈字，在口部，音魚極反。
㟩	㟩　　	明巾反。《山海經》：「㟭山江水出焉。」郭璞曰：「今在汶山郡廣陽縣西，大江所出也。」
㟭	㟭　　	《字書》亦㟩字也。
㞦	㞦　　	居擬反。《山海經》：「女㞦之山，弱水出焉。」
嶨	嶨　　	苦學、胡角二反。《尔雅》：「山多大石曰𡽬。」郭璞曰：「山多磐石也。」或為礜字，在石部也。
嶻	嶻　　	［才］結反。《毛詩》：「嶻彼南山。」《傳》曰：「高峻皃也。」《說文》：「嶻薜山，在溤翊池陽縣也。」
嶭	嶭　　	伍結反。《說文》：「嶻嶭，山名也。」《說文》：「山名，在左溤翊各口。」
𡾘	𡾘　　	公霍反。《說文》：「崞，山在鴈門也。」
崵	崵　　	餘章反。《說文》：「首崵山，在尞西。一曰嵎鐡陽谷也。」【野王案】《論語》「餘死于首崵之山」是也。
岵	岵　　	胡都反。《毛詩》：「陟彼岵兮。」《傳》曰：「山无草木曰岵。」《尔雅》：「山多草木曰岵。」《韓詩》：「有木无草曰岵也。」
屺	屺　　	去纪反。《毛詩》：「陟彼屺兮」。《傳》曰：「山有草木曰屺。」《韓詩》：「有草无木曰屺。」《說文》：「山无草木曰屺也。」
峐	峐　　	《尔雅》：「山无草木曰峐。」《聲類》：「变音屺字也。」
嶅	嶅　　	牛交反。《尔雅》：「山多小石曰嶅。」郭璞曰：「多彊礫也。」或為礙字，在石部也。
岨	岨　　	且居反。《毛詩》：「陟彼岨矣。」《傳》曰：「石山戴土曰岨。」《字書》或為𥦴字，在穴部。
岡	岡　　	古唐反。《毛詩》：「涉彼高岡。」《傳》曰：「山脊曰岡。」《尔雅》亦云。郭璞曰：「謂長山背也。」《韓詩》：「列施曰岡。」《廣雅》：「岡，阪也。」
岑	岑　　	仕金反。《尔雅》：「山小而高曰岑。」郭璞曰：「言岑岑然也。」《方言》：「岑，大也。」郭璞曰：「岑，崟峻皃也。」《漢書》：「我頭岑岑，无有毒耶？」【野王案】岑岑，痒𤷒之意也。
崒	崒　　	子恤反。《尔雅》：「崒者，𠪪㕒。」郭璞曰：「謂山峯頭巉巗也。」【野王案】《毛詩》「山冢崒崩」是也。
巒	巒　　	力官反。《尔雅》：「山如巒山𢸒。」郭璞曰：「山嶞長者荆州謂之巒。」《說文》：「小而高也。」【野王案】《楚辭》「登巒山而遠望」是也。
密	密　　	靡筆反。《尔雅》：「山如堂者曰密。」郭璞曰：「形似堂也。」《尸子》曰「松柏之鼠不知堂密之有美樅」者是也。竫定之密字為□字，在穴部也。
岫	岫　　	祀人反。《尔雅》：「山有穴為岬。」郭璞曰：「為巖穴也。」籀文為𥥉字，在穴部也。
嶘	嶘　　	仕板、仕眼二反。《說文》：「危高也。」
峻	峻　　	思駿反。《尚書》：「峻㝢彫廧。」孔安國曰：「峻，高大也。」《毛詩》：「為下國峻石」《戔》云：「峻之言俊也。」又曰：「不峻其德。」《傳》曰：「峻，長也。」《尔雅》：「峻，速也。」郭璞曰：「峻，猶，迅速上疾也。」險峭之笈為陖字，在阜部也。
嶞	嶞　　	同果反。《毛詩》：「嶞山高岳。」《傳》曰：「嶞，山隋隋者也。」《說文》：「山之施施者也。」
崟	崟　　	宜金反。《楚辭》：「嶔崟﨑峨。」王逸曰：「山阜陬隈者也。」《廣雅》：「崟，高也。」
崛	崛　　	魚屈反。《說文》：「短高皃也。」《埤蒼》：「時起也。」【野王案】《史記》「堀然獨立，塊然獨起」是也。
崔	崔　　	子綏反。《毛詩》：「南山崔崔。」《傳》曰：「崔崔，高大也。」又意［音］慈现反。《毛詩》：「陟彼崔嵬。」《傳》曰：「石戴土曰崔嵬。」《尔雅》亦云。郭璞曰：「石山上有土者。」又音且廻反。《春秋》：齊有崔杼。
崇	崇　　	仕隆反。《尚書》：「乃崇隆罪疾。」孔安國曰：「崇，重也。」《尔雅》亦云。郭璞曰：「増崇所以為重疊者也。」又曰：「其敢崇飮。」孔安國曰：「崇，聚也。」《考工記》：「戈崇於𨋎四尺。」鄭玄曰：「崇，高也。」《尔雅》亦云。郭璞曰：「《左傳》『師叔楚之崇是立也。』《戔》云：『崇，序也』、《儀礼》「再拜崇酒。」鄭玄曰：『崇，𠘺。』是也。」《尔雅》亦云。郭璞曰：「念思前世之崇。」賈逵曰：「崇，就也。替，廢也。」又曰：「為小而崇。」賈逵曰：「崇，猶積也。」又曰：「客皀之崇。」賈逵曰：「崇，𦤺也。」《礼記》：「崇賈事宗廟。」鄭玄曰：「崇，猶尊也。」《尔雅》：「道也，八達謂之崇。」郭璞曰：「四道文出者也。」《說文》：「崇，嵬也。」
崈	崈　　	《說文》：「崇字，山或在宗下也。」
㠑	㠑　　	伹隗反。《說文》：「㠑，山皃也。」
𡷥	𡷥　　	口污反。《說文》：「山皃也。一曰山谷也。」
𡽃	𡽃　　	他果反。《說文》：「山皃也。」
𡽇	𡽇　　	力制反。《說文》：「𡽇，巍也。」
巖	巖　　	午芟反。《尚書》：「說築傅巖之野。」孔安國曰：「傅氏之巖在虞虢之界。」《毛詩》：「惟石巖巖。」《傳》曰：「巖，峯也。」或為礹字，在石部。《漢書》：「游於巖廊之上。」文穎曰：「巖廊，殿下小屋也。」晉灼曰：「堂邊廡曰嚴。嚴謂巖峻之廊也。」
嵒	嵒　　	牛咸反。《說文》：「𡷇，巖也。」《左氏傳》：「宗鄭之間有隟地曰，暢𡷇也。」
𡼊	𡼊　　	力隗反。《說文》：「𡼊㠑也。」《埤蒼》：「𡼊㠑，山名也。」
嵯	嵯　　	慈柯反。《楚辭》：「山氣巃嵸兮石嵯峨。」王逸曰：「嵯峨，嶻嶭峻蔽日也。」《說文》：「山皃也。」《廣雅》：「嵯峨，高也。」
峨	峨　　	五多反。《楚辭》：「冠浮雲之峩峩。」王逸曰：「高皃也。」《說文》：「嵳峩也。」
崝	崝　　	仕耕反。《准［淮］南》：「城𡌔者必崩，崒崝者必陁。」許叔重曰：「崝陗也。」《方［万］言》：「崝，險高也。」郭璞曰：「崝嶸，高峻之皃也。」《廣雅》：「崝嶸，深寘也。」
岪	岪　　	扶弗反。《說文》：「山脋道。」《埤蒼》：「岪鬱，山皃也。」【野王案】《子虚賦》「槃行茀欎」是也。
嶸	嶸　　	胡萠反。《楚辭》：「下崢嶸而無地。」王逸曰：「洗淪，幽寘。」
嵤	嵤　　	𩓙亦字也。
嵍	嵍　　	亡力反。《說文》：「嵍丘也。」【野王案】《尔雅》：「前高後下曰嵍丘。」《蒼頡篇》為□字，在□部。《埤蒼》：「嵍隅而高。」
嶁	嶁　　	力部反。《孟子》：「一寸之木，可使高於岑婁。」劉𤀠曰：「岑㟺，小山銳頂者也。」《埤蒼》：「山也。」《字書》：「𡵺嶁也。」
嶚	嶚　　	力彫反。《廣雅》：「嶚𡻝，高也。」
𡻝	𡻝　　	仕交反。《廣雅》：「嶚𡻝也。」
嶃	嶃　　	仕咸反。《毛詩》：「嶃嶃之石。」《傳》曰：「石山高峻之皃也。」《廣雅》：「嶃嶃，高也。」《說文》為𥕌字，在石部也。
岬	岬　　	古狎反。《淮南》：「仿佯山岬之旁」也。許叔重曰：「崥，山旁也。」左思《吴都賦》：「倒岬岫。」賈逵曰：「岬，两山間也。」《埤蒼》為𥑐字。石部。
崆	崆　　	口公、口江二反。《字書》：「崆嵎，山皃也。」
𡸦	𡸦　　	仕力反。《字指》：「𡸦，窽也。」
㟎	㟎　　	他罪反。《字書》：「長皃也。」
𡻮	𡻮　　	胡鼓反。《尔雅》：「山庳而大曰𡻮。」郭璞曰：「𡻮，廣皃也。」《說文》古文𢨴字，𢀴部也。
㠐	㠐　　	渠驕反。《尔雅》：「山銳而高嶠。」郭璞曰：「言殲峻也。」《釋名》：「言形似橋也。」
𡻞	𡻞　　	比結反。《爾雅·釋山》：「𡻞，堂廧。」郭璞曰：「今終南山道名畢，其邊若堂之廧也。」
巇	巇　　	許竒反。《楚辭》：「然芜薉而險巇。」王逸曰：「險巇，猶危也。」《埤蒼》：「巇，毁也。」或為隵字，在阜部。或為㚀字，在土部。
㠔	㠔　　	万賣反。《字書》：「阸也。」
𡸔	𡸔　　	下圭反。《埤蒼》：「姓也。」
㠅	㠅　　	浮陸反。《字書》亦䨱字也。䨱，地室也，在穴部。或為𡐣字，在土部。
豳	豳=邠	鄙珉反。《字書》亦邠字也。邠，公劉邑也，在邑部也。
峭	峭　　	且醮反。《聲頴》亦陗字也。陗，峻也。阜部。
㟚	㟚　　	渠宜反。《山海經》：「隅陽之山東北二百五十里有㟚山。」郭璞曰：「今在右扶風美陽縣西。」《說文》古文𨙸字，后禝之邑，在阜部也。
岐	岐=歧=㟚　　	《毛詩》：「克岐克㘈。」《傳》曰：「岐㘈，知意也。」《戔》云：「岐岐然意有所出也。」《尔雅》：「道二達謂之岐旁。」郭璞曰：「㟚道旁出者也。」【野王案】道支分也。《大戴礼》：「行歧塗者不至，事兩君者不容。楊朱所為慟哭者也。」《說文》亦㟚字也。
峞	峞　　	牛非、五雷二反。《字書》亦阢字也。阢，石戴土也。【野王案】崔嵬，今亦為峞字，在嵬部。阮，在阜部也。
崤	崤　　	胡交反。《尚書》：「晉襄公師敗請崤諸。」孔安國曰：「要塞也。」杜預注《左氏傳》：「在弘農澠池縣西。」《字書》或為殽字，在殳部。
𡴲	𡴲　　	五虧反。《聲類》：「人在山上也。」以為古文危字。危，在危部。
㞺	㞺　　	叙鹿反。《字書》：「古文族字也。」族，類也。縣也。在［㫃］部也。
𡥐	𡥐　　	所几反。《字書》：「古文使字也。使，從役也。狑也。」在人部。
崨	崨　　	午接反。《字指》：「崨嶪，美山皃也。」
巋	巋　　	丘追反。《尔雅》：「山小而衆曰巋。」郭璞曰：「小山藂羅者也。」
崧	崧　　	思隆反。《尔雅》：「山大而高菘。」郭璞曰：「今中岳崧，高山，盖依名也。」
嵩	嵩　　	《毛詩》：「嵩高惟岳。」《傳》曰：「山大而高曰嵩。」《尔雅》：「嵩，高也。」又曰：「嵩，高山，為中岳。」《字書》亦崧字也。
崴	崴　　	烏懷反。《楚辭》：「珎石崴嵔。」王逸曰：「猶崔嵬也。」
㠢	㠢　　	胡乖反。《埤蒼》：「崴㠢，不平也。」
嶓	嶓　　	補佐、補何二反。《尚書》：「梁羽㟭嶓既藝。」孔安國曰：「嶓家山石也。」
㠆	㠆　　	丁安反。《山海經》有㠆抓之山。
岟	岟　　	於仰反。《埤蒼》：「岟㠆，山足也。」
崥	崥　　	方尓反。《埤蒼》：「岟崥也。」
㟍	㟍　　	力唐反。《淮南》：「日冬至入於峻㟍之山也。」
岭	岭　　	力丁反。《甘泉賦》「岭嵤嶙峋洞無厓。」《埤蒼》：「岭嵤，深皃也。」
岌	岌　　	魚及反。《尔雅》：「小山岌。」郭璞曰：「謂過高也。」《韓詩》曰：「四牡岌岌。盛皃也。」《楚辭》：「高余冠之岌岌。」王逸曰：「岌岌，高皃也。」《孟子》曰：「天下殆哉岌乎？」劉熙曰：「語者之聲岌岌然也。」司馬注《莊子》：「殆、岌，皆危也。」《漢書》：「岌岌其國。」應劭曰：「岌岌，欲毀壞意也。」《埤蒼》：「以訓危為殆字，在及部。
崌	崌　　	舉餘反。《山海經》：「卬來山東有崌山，江水出焉。」郭璞曰：「北江也。」
崐	崐　　	古魂反。《尚書》：「火炎崐山，玉石俱焚。」孔安國曰：「崐山出玉。」《山海經》：「崐崘之丘，是實惟帝之下都。」《尔雅》：「北方之美者，有崐崘墟之璆琳琅玕焉。」又曰：「丘三成為崐崘丘。」郭璞曰：「崐崘山三重，故以為名也。」
崘	崘　　	力昆反。崐崘也。
巘	巘　　	魚優反。《毛詩》：「陟彼在巚。」《傳》曰：「小山别於大山者也。」《尔雅》：「重巚隒。」郭璞曰：「山形如累兩甑也。」又曰：「昆蹄研甗。」《釋名》：「甑一孔曰獻山孤處以之為名也。」
𡹮	𡹮　　	猗廉、猗檢二反。《山海經》：「鳥鼠同穴。山西南三百六十里曰𡹮嵫之山。」郭璞曰：「所入也。」
崦	崦　　	《楚辭》：「望崦嵫而勿迫。」王逸曰：「山名下有豪水中」虞渕曰：「所入也。」【野王案】此三亦𡹮字也。
嵫	嵫　　	子辭反。《埤蒼》：「崦嵫，山也。」
峘	峘　　	胡端反。《尔雅》：「太山曰峘也。」
嶢	嶢　　	午條反。《方言》：「嶢，高也。」郭璞曰：「嶕嶢…皃也。」《廣雅》：「堯，嶢也。嶢嶢危。」
巃	巃　　	力孔、力空二反。《楚辭》：「山氣巃嵸，石…峨。」王逸曰：「岑喿，𦍑雲滃鬱也。」
嵸	嵸　　	即孔、即空二反。《上林賦》：「崇山巃從崔嵬。」《埤蒼》：「巃嵸，高皃。」
嶜	嶜　　	子心反。揚雄《羽獦賦》曰：「玉石𡼫崟。」《埤蒼》：「崤山嶙峋洞元厓。」𡌨皃也。《字指》：「高大皃也。」
嶙	嶙　　	力囙反。《甘泉賦》：「岭嵤嶙峋洞无厓。」《埤蒼》：「嶙峋，深无厓也。」
峋	峋　　	思遵反。《埤蒼》：「嶙峋也。」
峛	峛　　	閭是反。韓嬰說《詩》「山峛崺者」即《尔雅》所說「山脊」也。《甘泉賦》：「登降峛崺。」《埤蒼》：「峛崺沙丘也。」《字指》：「卑而長。」《尔雅》作麗字也，在方部也。
岝	岝　　	在百反。《埤蒼》：「岝㟯，山不叄也。」
崳	崳　　	餘俱反。《埤蒼》：「崳次，山名也。」
嵁	嵁　　	五男、苦南二反。左思《魏都賦》恒碣嵁崿，於青雲也。
𡸨	𡸨　　	壮于反。《埤蒼》：「𡸨嵎，高厓也。」《字指》：「𡸨嵎，不石相向也。」
嶇	嶇　　	丘隅反。《史記》：「﨑嶇强國之間。」《廣雅》：「﨑嶇，傾側也。」《說文》為䧢字，在阜部也。
嶔	嶔　　	綺金、苦嚴二反。《公羊傳》：「昴死子散之嶔巖。」【野王案】山阜之勢也。《楚辭》：「嶔崟﨑峨。」《上林賦》「嶔岑則傾」是也。
嵰	嵰　　	仕檢反。《埤蒼》：「嵰嶮厂巖也。」《字指》：「嵰，小不平也。」
嶮	嶮　　	魚檢反。《𡌨倉》：「嵰，嶮也。」
嶣	嶣　　	辭焦反。《廣雅》：「嶣嶤，高也。」
嶼	嶼　　	辭旅反。《吳都賦》：「島嶼綿邈。」劉達曰：「海中洲也。一曰海中山也。」魏武『玄覽島嶼之所有』是也。」
嵆	嵆　　	胡鷄反。《埤蒼》：「山也。亦姓也。」
嶊	嶊　　	子罪反。《甘泉賦》：「波詭崔而成觀。」《漢書音義》曰：「山林之崇積之也。」
嶉	嶉　　	子誄反。《莊子》「嵔嶉。」《埤蒼》：「嶊，高皃也。」
嵔	嵔　　	於鬼反。《莊子》：「嵔嶉。」司馬彪曰：「山高下槃囬之形也。」《上林賦》「嵔磈」、「嵬崴」是也。
𡺵	𡺵　　	土皆反。《埤蒼》：「𡺵山在平林也。」
㠝	㠝　　	在丸反。《楚辭》：「登㠝岏以長企。」王逸曰：「㠝岏，銳山。」
嵃	嵃　　	魚彦反。《西京賦》：「坘崿嶙峋，嶘嵃𡽡嶮。」薛宗曰：「殿基之形勢。」
屼	屼　　	五骨反。《字指》：「𡼿」
岏	岏　　	牛丸反。《廣雅》：「㠝岏，高也。」
嵽	嵽　　	徒結反。《字指》：「嵽𡾒，小如不安也。」【野王案】《西京賦》「直嵽𡾒以高居」是也。
嵲	嵲　　	牛結反。《字指》：「嵽嵲也。」
𡼿	𡼿　　	口骨反。《字指》「𡼿屼，秃山也。」
嶺	嶺　　	力井反。《廣雅》：「嶺，陵也。」【野王案】《漢書》：「紀梓嶺」、「西域有蔥嶺」是也。《字書》為阾字，在阜部。
崩	崩=𨹹　　	補朋反。《毛詩》：「不𧇊不崩。」《戔》云：「崩，毀壞也。」又曰：「〔爾羊來思〕(尒牧東思)，矜矜兢兢，不騫示崩。」《傳》曰：「騫，曜虧也。崩，羣疾也。」《論語》：「邦分崩折離。」孔安國曰：「民有異心曰分，欲去曰崩。」《尒雅》：「死也。」《穀梁傳》：「高曰崩。」古文為𨹹字，在阜部也。
屾	屾　　	所因反。《說文》云：「二山也。」
嵞	嵞　　	達胡反。《尚書》：「予娶於嵞山辛壬癸甲。」孔安國曰：「國名也。」杜預《春秋釋例》：「在壽春東北。」《說文》：「〔九〕江當嵞，民俗以辛壬癸甲日嫁娶。」
嵬	嵬　　	牛逥、牛尾二反。《毛詩》：「陟彼崔嵬。」《傳》曰：「崔嵬，石戴土者也。」《楚辭》：「冠靑雲之崔嵬。」王逸曰：「高皃也。」《說文》：「高而不平。」《說文》：「高而不平也。」以戴土為峞字，在山部。或為阮字，在阜部。《廣雅》：「嵬嵬，高也。」
巍	巍　　	牛威反。《論語》：「巍巍乎霆禹之有天子。」何晏曰：「巍，高大也。」人以此為巍國之巍字，音牛畏反，在鬼部。
屵	屵　　	牛築、牛割二反。《說文》：「户高也。」
崖	崖　　	牛隹反。《說文》：「高逿也。」
岸	岸　　	魚韓反。《尔雅》：「外望涯洒而高曰岸。」郭璞曰：「洒謂深也。視涯浚而水深者為岸。」《傳》曰：「高位也。」《漢書》：「為人魁岸，容皃其壮。」張晏曰：「魁岸，桀長大也。」《廣雅》：「魁岸，桀也。」獄岸為犴字，在大部。
𡹼	𡹼　　	五朝〔幹〕反。《埤蒼》：「厚廣。」
嵟	嵟　　	杜罪反。《說文》：「嵟，高也。」【野王案】嵟嵟然，高也。《聲類》亦陮字也，在阜部。
𡺮	𡺮=圮=䤏	皮鄙反。《說文》：「𡺮，毀也。」或為圮字，在土部。或為䤏字，在乎部。
嶏	嶏　　	妨味反。《說文》：「崩聲也。」
𡽧	𡽧　　	女灾反。《廣雅》：「𡽧也。」《聲類》：「𡽧，滅也。」
𡽐	𡽐　　	力彫反。《楚辭》：「上𡽐廓而无天。」【野王案】𡽐廓，空虚也。《史記》「焦明已翔於𡽐廊」是也。《埤蒼》：「𡽐，崝嶸也。」亦与𡽐字同，在广部也。
𡶂	𡶂　　	餘灼反。《說文》：「岸上見人也。」
广	广　　	魚冉反。《說文》云：「因广爲屋也。」
廦	廦　　	補的反。《說文》：「廦，廧也。」【野王案】室之屏蔽也。《儀礼》「人避于束廦南面」是也。《廣雅》：「廦，垣也。」今或為辟字，在辟部也。
府	府　　	夫禹反。《尚書》：「水火金木土糓謂之六府。」又曰：「獄貨非𣳬，惟府𦍒切，恊从庶尤。」孔安國曰：「受獄貨非家寳□報以眾見罪也。」《周禮》：「以八法治宮府。」鄭□府六人。鄭玄曰：「府治藏也。」《論語》：「魯人藏財貨曰府。」《國語》：「為怨三官。」賈逵曰：「府猎本也。」《風俗通》：「府者，聚也。」公卿牧字府道德之所藏。府私府賦賄之所聚也。《白虎通》：「人有六府。」謂大腹、旁光、胃三焦膽也。《說文》：「文書藏也。」《廣雅》：「府，取也。府，舍也。府，官也。」
庠	庠　　	徐揚反。《礼記》：「有虞氏養國老於上庠，養庶老於下庠。」鄭玄曰：「上庠，太學；下庠，小學也。庠也，在國之中，王官之東也。周人養國老於虞庠，虞庠在國之西郊。鄭玄曰：「庠，小學也。小學為有虞氏之庠制，是以為名庠。」又曰：「古之教者，黨有庠。」啚子曰：「庠者，養也。周曰庠。」《白虎通》：「庠之言詳也，言所以詳礼儀儀所也。」
廬	廬　　	力居反。《周禮》：「凡道五十里有廬，廬有飮食。」鄭玄曰：「廬，居也。今野候徒有庌也。」又曰：「大喪則授其廬舍。」鄭玄曰：「盧，倚廬也。舍，亞室也。」【野王案】《喪服傳》「居倚廬，寢苫枕凷」是也。《毛詩》：「廬，寄也。」《左氏傳》：「以廬于鲁。」杜預曰：「廬，舍也。」《淮南》：「鼓乎九天之頂，蟠乎黄廬白之下。」【野王案】黄廬，地也。《漢書》：「𩞹承明之廬。」張晏曰：「直宿所止曰廬。」《白虎通》：「何圖六作為𠐳以避寒暑。」《說文》：「秋冬之春夏居之故為寄。」
庭	𨓍=庭	徒丁反。《尚書》：「出綴衣于庭。」【野王案】《蒼頡篇》：「庭，堂前也。」《毛詩》：「庭燎晰晰」，《尔雅》「堂上謂之行，中庭謂之走」、《論語》「鯉趍而過庭」是也。《周禮》：「閽人掌掃門庭。」鄭玄曰：「門庭，門相當之地也。」《毛詩》：「既庭且碩。」《傳》曰：「庭，直也。」《韓詩》：「庭，見也。」又曰：「陟降庭継也。言成王舛取父武之道，下继而行也。」又曰：「俟我於庭乎？而參分堂塗。一曰庭。」又曰：「韓不方庭也，使汝主汝不昜之□也。」《說文》：「宮中也。」
廇	廇　　	力投反。《說文》：「庭中也。」屋檐為霤字，在雨部。
序	序　　	徐舉反。《尚書》：「西序東向，東序西向。」孔安國曰：『東西廂謂之序。」《尔雅》：「東西廧謂之序。」郭璞曰：「所以序別內外也。揵為舍人曰東西堂敘尊卑處也。」《周礼》：「射于州序。」鄭玄曰：「序州黨之學也。」《考工記》：「鮑人治革之事，欲其厚薄序也諍也謂鄭玄曰：「序，舒也，謂其革均也。」《礼記》：「夏后氏養國老於東序，養庶老於西序」、「古之學者有序。」鄭玄曰：「万二千五百家為遂，(遂有序)。」又曰：「序，夏后氏之序也。」鄭玄曰：「序，亦學也，次序王事也。」《孟子》：「序者，射也。」《白虎通》：「學教里有序。序者，序長多也。」《廣雅》：「及玷謂之序。」古文為䦽字，在阜部也。
㢚	㢚　　	力鼓反。《說文》：「㢚，廡也。」《廣雅》：「㢚，庵也。」
廣	廣　　	古晃反。《尚書》：「帝德廣運。」孔安國曰：「廣，大也。」【野王案】《毛詩》「四壮俻廣」是也。謂從為長，横為廣也。《考工記》「廣与宗方龙氏傳壍防門而守之廣里」是也。《考工記》：「伸其程圉為部廣，部廣六守寸。」鄭玄曰：「廣猶俓也。」《國語》：「猶弘也。」又曰：「廣其節以廣運百。」賈逵曰：「東為廣。」《礼記》：「東上不廣郊。」鄭玄曰：「廣猶弘也。」又曰：「廣其節奏。」鄭玄曰：「謂增習也。」《說文》：「殿之大屋也。」又音古曠反。《國［周］礼》：「車㒒掌廣車之伻。」鄭玄曰：「横陣之車也。」《左氏傳》：「其君之戎，分為二廣，廣有一卒，卒徧之兩。」杜預曰：「十五家為一廣。」《司馬法》：「十五乘為大徧，今廣十五乘，亦用舊徧法也。」
庌	庌　　	牛假反。《周禮》：「國人掌夏庌馬。」鄭玄曰：「庌廡，廡以庇馬暄也。」《廣雅》：「庌，舍。」
廡	廡　　	無禹反。《史記》：「廬廡之數。」《說文》：「堂下周屋也。」《釋名》：「大屋曰廡，幽冀人謂之庌也。」
𢋑	𢋑　　	《字書》：「籀文廡字。」
庖	庖　　	薄交反。《周禮》：「庖人中土四人。」鄭玄曰：「庖之言苞也。裹肉曰苞。」《礼記》：「三為充君之庖。」鄭玄曰：「今之厨也。」
㢋	㢋　　	昌纸反。《國語》：「将夫溝而㢋我。」賈達曰：「從旁曰㢋。」《說文》：「㢋。」《廣雅》：「㢋，大也。」
庫	庫　　	口故反。《礼記》：「在庫言庫。」鄭玄曰：「車馬兵革之藏也。」蔡雍《月令章勾〔句〕》：「審五庫之量。一曰車庫。二曰兵庫。三曰祭器庫。四曰樂庫。五曰宴器庫。」《釋名》：「齊鲁謂庫曰舍。」
廏	廏　　	居有反。《周禮》：校人之軄，三乘為皁，為毄、為廐、㒒夫。鄭玄曰：「自乘至廏，其數二百十六匹。」易乾為馬，此應乾之筴也。《說文》：「馬舍也。」
𠤙	𠤙　　	《說文》古文厩字也。
廥	廥　　	古會反。《史記》：「邯鄲廥燒。」徐廣曰：「庫𢋁之名也。」【野王案】《廣雅》：「廥亦倉也。」又曰「小虚郡國廥」是也。《說文》：「菊蒿示藏也。」【野王案】《戰國策》請薪不得，令人燒廥」是也。
庾	庾　　	餘乳反。《毛詩》：「我庾惟憶。」《傳》曰：「露積曰庾。」《國語》：「野有庾積。」賈達曰：「大曰大倉，小曰庾。庾積者，禾稼之積也。」《說文》：「水漕倉。一曰倉無屋也。」《考工記》：「陶人為庾，實二觳，厚半寸，脣一寸。」鄭衆曰：「聲讀為斛。斛實二升。」《聘礼》：「有□斛。」鄭玄曰：「豆實而成觳，十二升也。」《論語》：「子華使於齊，冉子為其母請粟。子曰：『与之釜』。請益。曰：『与之庾。』」苞咸曰：「十六升為庾。」《廣雅》曰：「四豆曰區，十區為庾。」《說文》以十六升為庾。或為𫐯字，在辵部。或為逾字，在辵部。或為斛字，在升部也。
㢏	㢏　　	《聲類》：「古文庾字也。」《漢書》：「取親中羣於厠㢏，身自澣洒。」蘇林曰：「㢏，音枚。」賈逵注《周官》：「威虎子也。㢏，行清也。」孟康曰：「東南人謂鑿木空中如槽者為㢏也。」
廁	廁　　	側冀反。《左氏傳》：「将食服如廁。陷而卒。」【野王案】《說文》：「廁，清也。」《墨子》：「有罪有過者，令将廁。」【野王案】《史記》「辱我於廁」是也。《釋名》或謂之漍，或謂之廁也。《楚辭》：「無〔正兮〕漍廁。」王逸曰：「耶侫雜乱也。」【野王案】《蒼頡篇》「廁，次也。廁，雜也。」《太玄》「隂陽雜廁有男女」是也。《史記》：「從行至霸陵，居北臨廁。」李竒曰：「霸陵北頭廁近霸水，帝登其上遠望也。」如淳曰：「居高臨垂邊曰廁。」蘇林曰：「廁，側也。」婁照曰：「岸夹水曰廁也。」
庰	庰　　	伊［俾］井反。《說文》：「庰，敝也。《廣广［雅］》：「庰，藏也。」或為屏字，在尸部。或為𨹗字，在中［阜］部也。
廛	廛　　	除連反。《周禮》：「遂人掌斑田。里上地夫一屋，一屋㢆田面畒。」鄭衆曰：「㢆，居也。」楊子雲：「有田一㢆，謂百畒之居也。」鄭玄曰：「謂城邑之居也。《孟子》所謂『五畒之宅樹以桑麻者』也。」《韓詩》：「胡取禾三百廛兮。虞篿也。」《方言》：「東齊海岱之間謂居曰㢆。」《礼記》：「市厘而不征。」鄭玄曰：「厘市物邸舍也。」《風俗通》：「市者百步為畒。秦孝公以二百卌步為畒，半為厘也。」
㡲	㡲　　	胡關反。《說文》：「屋壮瓦下也。一曰准結也。」
廉	廉　　	力占反。《尚書》：「九德簡而廉。」孔安國曰：「性簡大而有廉隅也。」《儀礼》：「設席于堂廉。」鄭玄曰：「側邊曰廉。」《國語》：「長廉以驕心。」賈達曰：「廉，利也。」《礼記》：「孟秋其器廉以深。」鄭玄曰：「象金傷害物而入藏也。」《楚辭》：「朕幼清以廉潔。」王逸曰：「不受曰廉。或為妭，言《史記》。」【野王案】廉猶察視詳審之也。《漢書》「且廉間有如詔以重論」是也。《方言》：「箭三廉者謂之羊頭。」【野王案】《廣雅》又曰：「廉，清也。」《說文》以廉視為規字，在［見］部。
庢	庢　　	猶慄反。《說文》：「礙止也。」
龐	龐　　	蒲公、蒲江二反。《毛詩》：「四壮龐龐。」《傳》曰：「充實也。」《說文》：「高屋也。」《字書》：「古文為䮾字，在馬部。」《漢書》：「元真郡有都龐縣，音龍也。」
廮	廮　　	於□反。《說文》：「安止也。」鉅鹿有廮陶縣也。
底	底　　	都礼反。《左傳》：「物乃底(坻)伏。」杜預曰：「底，止也。」又曰：「勿使有所壅閉湫底，以露其體。」杜預曰：「底，滯也。」《說文》：「底，山居也。一曰下也。」【野王案】《淮南》「上窮至高之末，下測至深之底」是也。
𢇷	𢇷　　	薄達反。《毛詩》：「邵佰所𢇷。」《傳》曰：「草舍也。」今或為茇字，在草部也。
㢞	㢞　　	餘力反。《說文》：「行屋下廏也。」《蒼頡篇》：「謹敬皃也。」【野王案】今亦為翼字，在羽部也。
庳	庳　　	禆弭反。《周禮》：「原隰之民，豊内而庳。」鄭玄曰：「庳，猶短也。」《左氏傳》：「宮室卑庳，无觀臺榭。」【野王案】「庳，猶卑也。」《礼記》「若登高必自庳」是也。《國語》：「松柏不生庳。」賈達曰：「城上俾倪也。」《說文》：「中休舍也。一曰屋下也。」
庇	庇　　	鄙冀反。《國語》：「先諸民而後而庇馬。」賈達曰：「庇猶麻礼。」孔子曰：「雖有庇人之大德，不敢有君民之小心。」鄭玄曰：「庇，䨱也。」《尔雅》：「庇，廕也。」《方言》：「庇，寄也。齊衞宋魯陳晉潁荆州江淮之間或曰庇。」
庤	庤　　	直几反。《尚書》：「庤乃糗糧。」孔安國曰：「庤，儲也。」《毛詩》：「庤乃錢鏄。」《傳》曰：「庤，具也。」《尔雅》亦云。郭璞曰：「謂㑤具也。」《說文》：「儲買屋下也。」或為㑏字，在人部。或為䝰字，在具部。古文為畤字，在田部也。
庶	庶　　	詩豫反。《毛詩》：「求我庶土。」《傳》曰：「庶，衆也。」又曰：「庶見素冠子。」《傳》曰：「庶，幸也。」《尔雅》亦云。郭璞曰：「庶㡬，儌辛也。」又曰：「為豆孔庶。」《傳》曰：「庶，着也。奢侈也。」《尔雅》：「庶㡬，尚也。」郭璞曰：「《诗》云『不尚息烏』是也。」《國語》：「庶可已乎。」賈達曰：「庶，冀也。」【野王案】《左氏傳》「庶兔於難」是也。《周禮》：「宮佰掌王宮之土庶子凡在版者。」鄭衆曰：「庶子，宿衛之官也。」鄭玄曰：「謂王官之土，宮中諸吏適子也。庶子其支庶民。」《喪服傳》：「庶子不淂為長子三年。」鄭玄曰：「為父後者之弟也，土謂之衆子，未能遠別也。大夫則謂之庶子，降之為大功。」《左氏傳》：「三后之姓，於今為庶。」杜預曰：「三后，虞夏商也。」【野王案】不与天子同姓為庶姓。又曰「薛，庶姓也」是也。又音章豫反。《周礼》：「庶氏掌除毒蠱，以攻說禬之，以嘉草攻之。」鄭玄曰：「讀如藥翥(之翥)，駈除毒蠱之言也。攻說，祈名也，祈其神，求去之也。嘉草藥物其狀未聞，攻之謂熏之也。」又曰：「翦氏掌凡庶蠱之事。」鄭玄曰：「庶除蠱蠧之類也。」【野王案】藥盛翥。《埤蒼》為蟅字，在虫部也。
廔	廔　　	力侯反。《說文》：「屋蟲〔蠡〕廔。一曰㫪也。」
㢈	㢈　　	徒雷反。《說文》：「屋從上頃下也。」《聲類》：「㢈，𡑅也。」今為隤字，在阜部也。
廢	廢　　	甫吠［廢］反。《周禮》：「八則，三曰廢，置以馭其吏。」鄭玄曰：「廢，猶退也。」《毛詩》：「廢撤不遲。」《傳》曰：「廢，去。」《公羊傳》：「廢其无聲者。」何休曰：「廢，買［置］也。者置［置者］不去。亝人語也。」《礼記》：「教之所由廢。」鄭玄曰：「廢，［滅］也。」又曰：「君子遵道而行，半陰［途］而廢而不能也。」鄭玄曰：「廢猶罷止也。」《尔雅》：「廢，舍也。」郭璞［曰］：「舍，放置也。」又曰：「廢，大也。」【野王案】《毛詩》「廢為残賊」是也。《說文》：「屋頓也。」固疾為癈字，在疒部也。
庮	庮　　	餘周反。《周禮》：「牛夜鳴即庮。」鄭衆曰：「朽木臭也。」鄭玄注。《礼記》曰：『惡臭也』，《春秋傳》：『一薰一庮』」是也。《說文》：「屋木也。」
廑	廑　　	竒陣反。少劣之居也。《廣雅》：「廑，䕃也。」【野王案】此亦僅字也。僅，才能也，在人部。或為㝻字，在少部。
𢉥	𢉥　　	烏達反。《說文》：「遲迫也。」
㡿	㡿=斥	齒亦反。《左氏傳》：「傳㡿山澤之險。」杜預曰：「㡿，候也。」又曰：「寇盗充而㡿殺。」劉兆曰：「㡿，指也。」《楚辭》：「㡿遂鴻鵠近鵄梟。」【野王案】㡿，猶䟽遠之也。《史記》「奏女身貴而失人㡿矣」是也。《淮南》：「㡿廓四方八極。」許叔重曰：「㡿，祜也。」《漢書》：「乘舉㡿馬。」《音義》曰：「㡿，不𣳔也。」《說文》：「㡿，却屋也。」《蒼頡篇》：「㡿，裭大也。」《廣雅》：「㡿，准也。」
廞	廞　　	欣音反。《尔雅》：「廞，興也。」《周官》：「司𧚍之儀。大喪，廞喪。」鄭玄曰：「興者若詩之與之。廞謂象似而作之者也。」又曰：「大喪師瞽而廞作雍謚。」鄭玄曰：「與者言之行也。故詩作注。」鄭衆曰：「注陳也。」《說文》：「陳與服於庭。」
廟	廟　　	摩召反。《尚書》：「七世之廟，可以觀德。」孔安國曰：「天子七廟，有德之主則為宗，其廟干不敗。」《尔雅》：「室有東西廂曰廟。」《韓詩》：「鬼神所居曰廣神。」《礼記》：「天子七廟，三昭三穆，与大祖之廟而五。大夫三廟，一昭一穆，与大祖之廟而三。士一廟。」鄭玄曰：「此周制也。殷則六廟契也。」《尚書大傳》：「廟者，皃也。其以皃以皃言之也。」《白虎通》曰：「先祖之尊皃也。」
廫	廫=𡽦	力彫反。《說文》：「空盧也。」【野王案】亦𡽦字也，在屵部。
庥	庥　　	盧鳩反。《尔雅》：「庥，應也。」郭璞曰：「今俗人呼樹隂為庥。」《說文》亦𠇲字也。息也。在木部也。
廂	廂　　	思楊反。《尔雅》：「室有東西廂曰庿，无東西廂曰寢。」郭璞曰：「夹室前堂也。」《埤蒼》：「廂，序也。」【野王案】《楚辭》「蒺藜𦽦草［乎］東廂」是也。
廓	廓　　	口郭反。《尔雅》：「廓，大也。」孔。《礼記》：「祥而廓然。」鄭玄曰：「夏悼在心之皃也。」《方言》：「張小使大，東或謂之郭。」《廣雅》：「廓謂之廓。」又曰：「斂削自關而東或謂之廓。」《廣雅》：「廓，空也。」
庬	庬　　	亡江、亡頃反。《毛詩》：「為下囿駿庬。」《傳》：「庬，厚也。」《韓詩》：「庬，竉也。」《尔雅》：「尨，大也。」又曰：「庬，有也。」郭璞曰：「大為有无也。《方言》：「凡物之大皃曰豊庬，深之大也。」又曰：「豊也。秦晉凡大皃謂之庬。」《說文》為厖字，在厂部。雑乱之庬為牻字，在牛部。
𢋮	𢋮　　	先戰反。《廣雅》：「𢋮，舍也。」《字書》：「𢊰，廡也。」
𢈠	𢈠　　	千鼓反。《廣雅》：「舍也。」《埤蒼》：「下屋也。」
䵇	䵇　　	《字書》亦䵇也。
廲	廲　　	力矣反。《埤蒼》：「廲廔，綺窓也。」
庘	庘　　	於甲反。《埤蒼》：「庘㢒，庵庇，欲壞也。」
㢒	㢒　　	仕加反。《埤蒼》：「欲壞也。」
廝	廝=厮	思移反。《公羊傳》：「廝伇庖養。」何休曰：「艾草為防者曰廝。」《廣雅》：「廝，使也。」《字書》：「廝，役也。」【野王案】謂賤役也。《史記》「門蘭之廝」是也。或為㒋字，在人部也。
廋	廋　　	所留反。《左氏傳》：「服䜛廋𨔏。」杜𥎀曰：「廋，隱也。」《論語》：「人烏廋哉。」孔安國曰：「廋，𨔏也。」《楚辭》：「步從容於山廋。」王逸曰：「廋，隈，也。」《方言》：「廋，求也。秦晉之間廋就室求曰廋。」【野王案】《莊子》「廋國中三日」是也。《字書》：「廋，索也。」數閲之瘦為搜字，在手部。春獀字，字，在犬部也。
𢉿	𢉿　　	莫嫁反。《廣雅》：「𢉿，庵也。」
㢓	㢓　　	之讓反。《埤蒼》：「㢓，𦿔也。」《字書》亦障字也。障𨽦也，在阜部。
𢉧	𢉧=籃	力三反。《蒼頡篇》：「𢉧，棱也。」《說文》古文籃字也。籃，大籚也，在竹部。
廎	廎　　	空井反。《說文》亦䯧字也。䯧，小堂也，在高部。
㡯	㡯　　	直格反。《說文》古文宅字也。㡯，居也，在門部。《字書》或右文度字也。度，法制也。楑也。音徒故、直落二反，在又部。【野王案】《古文尚書》皆以為度字也。
庀	庀　　	平婢反。《周禮》：「庀其委積。」鄭衆曰：「庀，具也。」《左氏傳》：「子木使庀賦。」杜預曰：「庀，治也。」《榖梁傳》：「上甲始庀牲。」劉兆曰：「庀，簡核也。」《國語》：「將庀季氏之政。」賈逵曰：「庀，猶理也。」《字書》：「古文䚹字也，在言部也。」
庽	庽　　	媄［娱］勾反。《說文》亦寓字也。寓寄也，在宀部也。
庣	庣　　	吐堯反。《字書》或祧字也。遷主所藏之。廣也，在示部。
廯	廯　　	田踐反。《廣雅》：「廯，倉也。」《埤蒼》：「廯，廩也。」
廘	廘　　	力木反。《國語》：「帀也。无赤米而園𢉖空虚。」賈達曰：「鹿，廘也。」《廣雅》：「昊也曰鹿。」《廣蒼》：「廘，倉也。」
廕	廕　　	猗禁反。《埤蒼》：「廕，庇也。」《字書》蔭字，在草部。或為𥚱字，在示部。
㢖	㢖　　	方安反。《埤蒼》：「㢖，時居也。」
廊	廊　　	力唐反。《周書》：「凡五宮明堂咸有重廊。」【野王案】《漢書》「陳廊廡下」是也。《國語》：「謀之廊廟，失之中原。」【野王案】《漢書》「廊廣［庿］之材，非一木之枝」是也。《淮南》：「桀為象廊。」許叔重曰：「廊，屋也。」
廈	廈　　	胡嘏反。《礼記》：「若䨱廈屋者。」鄭玄曰：「廈，今之門廡，其形㝑廣而［卑］也。」【野王案】《淮南》「大廈成而鷰雀相賀」是也。
康	康　　	苦廊反。《尚書》：「五福，三曰康寍。」孔安國曰：「无疾病也。」又曰：「庶［事］康哉。」孔安國曰：「康，樂安也。」《周易》：「康侯用錫馬。」王弼曰：「康，［美］之名也，猶裒大也。」《大戴礼》：「令民安樂曰康。」《尔雅》：「静也。」郭璞曰：「謂安静也。」又曰：「道五達謂之達康。」郭璞曰：「《史記》所謂『康莊之衢』也。」《諡法》：「淵源流通曰康；温良好樂曰康；安樂撫民曰康。」飢虛之康為㱂字，在欠部；水深虛為漮字，在水部；屋空虛為㝩字，在宀部；康瓠為𤮊字，在瓦部也。
店	店　　	都念反。《字書》或坫字也。坫，反爵坫也，在土部。
𢈟	𢈟　　	助雉反。《字書》或俟字也。俟，待也，在人部。或為竢字，在立部。或為𡱢字，在尸部。
𢈈	𢈈　　	居邑反。《字書》：「古文給。」守也。給，相足也，在糸部。
廜	廜　　	達胡反。《廣雅》：「廜㢝，庵也。」
㢝	㢝　　	息胡反。《廣雅》：「𢉜㢝也。」
庲	庲=斄=𠩬	力臺反。《廣雅》：「庲，舍也。」《埤蒼》：「長庲臺，亝景公作也。」《說文》古文斄字也。斄，强毛起也，在斄部。或為二毛字，在毛部。或為䋱字，在系部。
庈	庈　　	渠金反。《左氏傳》有費庈文也。
庛	庛　　	𡹐漬反。《考工記》：「車人為耒，庛長尺有一寸，堅地欲直庛之。庛謂未［末］下枝者也。」鄭玄曰：「讀如棘刾之。刾之來下前。前下囬接耜者也。」
庪	庪　　	居毀反。《尔雅》：「祭山曰庪縣。」郭璞曰：「或縣也。《山［海］經》『縣以吉王』是也。」《音義》曰：「詩推度灾云封庪縣山小祭也。」【野王案】猶庪閣也。鄭玄注《礼記》：「始死之貢［奠］，其餘閣也，与以為庪藏食物者也。」《淮南》［為］豉［攱］字，在立部；古文為掎字，在手部也。
𢉠	𢉠　　	胡甫反。《聲類》古文㝢字也。㝢，大也。居也。邊也，在宀部。
庵	庵　　	於含反。《礼記》：「《書》云：「高宗諒闇三年不言。」鄭玄曰：「涼，古文作梁。闇讀如鶉侖之鸙，謂廬也。廬有梁者，所謂柱楣者也。」《埤蒼》：「𢉨也。」《廣雅》：「庵，舍也。」
庱	庱　　	耻陵反。《吳志》：「孫權射乕於席［庱］高［亭］。」
庨	庨　　	呼交反。《西京賦》：「杼詣美光，暌晨庨豁。」薩绦曰：「皆形皃也。」
厂	厂　　	呼旦反。《說文》云：「山石之崖巖，人可居者也。」
𠨯	𠨯=厂	《字書》：「籀文厂字也。」
厓	厓　　	五佳反。《尔雅》：「涘為厓。」郭璞曰：「謂水邊也。」《說文》：「上邊也。」《廣雅》：「厓，方也。」或為涯字，在水部。
厜	厜　　	視䂓反。《尔雅》：「厜㕒。」郭璞曰：「謂山峯頭𡽡喦者也。」
㕒	㕒　　	語竒反。《尔雅》：「厜㕒也。」
𠪚	𠪚　　	五敢、口敢二反。《說文》：「𠪚，崯也。一曰山石也。」
厬	厬　　	有鮪反。《尔雅》：「水潐曰厬。」郭璞曰：「謂水潐盡也。」《說文》：「仄出泉也。」或為𪞖字，在水部。
㕆	㕆　　	胡土反。《說文》：「㕆，美石也。」
厥	厥　　	居越反。《尚書》：「以殷仲春，厥民折拒。」孔安國曰：「厥，其也。」《呂氏春秋》：「其所義甚厥，其所聞甚𣲭。」高誘曰：「厥，短也。」《說文》：「發石也。」《聲類》或為欽字，在欠部。古文為字，在牛部也。
㕄	㕄=厎　　	之視反。《尚書》：「乃言五㕄要績。」王肅曰：「㕄，致也。」《毛詩》：「靡所㕄止。」《傳》曰：「㕄，至也。」又曰：「周道如㕄。」《傳》曰：「㕄，貢賦切也。」《左氏傳》：「居卿以㕄。」杜預曰：「平也。」《尔雅》：「㕄侍。」郭璞曰：「至之侍也。」《國語》「玄處久将㕄」是也。《說文》：「柔石也。」《蒼頡篇》：「摩庽也。」今並以㕄厲為𥐺字，在石部。
厱	厱　　	來甘反。《說文》：「厱諸，治玉石也。」《字書》或為殮字，在夕［歹］部。
厲	厲　　	力逝反。《尚書》：「予肉厲殺人。孔安國曰：「厲，䖈也。」《周禮》曰：「司厲掌盗賊之仼器貨賄辨其物。」鄭玄曰：「犯政為惡曰厲。」又曰：「山虞掌常山林之政令物為之厲。」鄭玄曰：「每物為之藩界也。」鄭衆曰：「厲，遮迾守之也。」《毛詩》：「以謹醜厲。」《傳》曰：「厲，危也。」又曰：「胡然厲矣。」《傳》曰：「厲，惡也。」又曰：「垂帶而厲。」《傳》曰：「帶之垂者也。」《戔》云：「如鞶必垂，厲以為餝字，當作裂。」《韓詩》：「厲弥，昏宸也。」曰：「在被淇厲。𣲙絶石曰厲。」又曰：「翰飛厲天。厲，附也。」《穀梁傳》：「始厲樂矣。」劉兆曰：「厲咸略。」《論語》：「聽其言也厲。」鄭玄曰：「厲，言嚴慹也。」《左氏傳》：「与其素厲寧為无勇。」杜預曰：「厲，猛也。」《楚辞》：「厲而不爽。」王逸曰：「厲，烈也，其味清烈也。」又曰：「神浮游以高厲。」王逸曰：「厲，高厲而遠行也。」《尔雅》：「厲，作也。」郭璞曰：「《穀梁傳》始厲樂矣是也。」《方言》：「厲，為也。吳曰厲。」郭璞曰：「為，亦作也。」又曰：「厲，今也。」《廣雅》：「厲，高也，上近也，合也，短也，方也。」《謚法》：「愎狠遂過曰厲，暴慢无親曰厲，殺戮不辜曰厲，不恩忌愛曰厲。」《說文》：「厲，摩石也。」【野王案】今為礪字在石部。涉水之厲為濿字，在水部。疾病之厲為癘字，在疒部。
𧓽	𧓽　　	《說文》亦厲字也。
厤	厤　　	來的反。《說文》：「靡，一治也。」《古文尚書》以此為厤象。日月星辰之厤字在日部也。
𠪙	𠪙　　	舒里反。《說文》：「𠪙，石利也。」
厗	厗　　	徒泥反。《說文》：「唐厗，石也。」《埤蒼》：「厗，石也。」《字書》：「古文舒字也。」鎕銻，火齊也。鎕銻，瓷也，在金部也。
㕇	㕇　　	力荅反。《說文》：「石聲也。」《字書》亦拉字也。拉亦摧也，在手部。
𠩫	𠩫　　	午的反。《說文》：「石地也。」
㕋	㕋　　	竒禁反。《說文》：「石地也。」
㕊	㕊　　	妨俱反。《說文》：「石間見也。」
厝	厝　　	且洛反。《說文》：「厲石也。」《詩》云：「『他山之石，可以為厝。』」今並為錯字，在金部。
厖	厖　　	反。《說文》：「石大也。」【野王案】亦厖［庬］字也。厖［庬］亦厚也。豊也，在广部也。
𠩘	𠩘　　	諧來反。《說文》：「𠩘，𠪮也。」
厞	厞　　	浮畏反。《尔雅》：「厞，隱也。」郭璞曰：「《儀礼》云『厞用席』是也。」《楚辭》：「隱思君子厞側。」王逸曰：「厞，陋也。」或𩇪字，在巾部也。
𠪮	𠪮　　	孚赤反。《左氏傳》：「𠪮君之執事。」杜預曰：「𠪮，陋也。」《楚辭》：「扈江離与廦芷。」王逸曰：「𠪮，幽也。」【野王案】幽亦隱蔽也。《礼記》曰「隱𠪮而浚屨」是也。《說文》：「𠪮，反也。」耶𠪮為僻字，在人部。
仄	仄　　	莊棘反。《尚書》：「虞𩂦反𢕄」。王粛曰：「反，陋也。」又曰：「一人冕執銳，立于及階。」孔安國曰：「反階上也。」《左氏傳》：「雀氏反莊公于北郭。」杜預曰：「反，𧱈埋之也。」《說文》：「傾側也。」《廣雅》：「仄，陋也。」旁注之側為六字，在圥部。
𠩩	𠩩=仄	《字書》亦仄字也。
𠨮	𠨮　　	《字書》亦仄字也。
厭	厭　　	於冉反。《左氏傳》：「將以厭眾。」杜預曰：「以厭眾心也。」《國語》曰：「堯厭帝心。」賈逵曰：「厭，合也。」《蒼頡篇》：「伏令人心也。」《廣雅》：「厭，可也。」《說文》曰：「苲也。」【野王案】鎮苲亦与壓字同，音於涉、於甲二反。壓，上［亦］服也。損也。降也，在土部。飫飽之厭音於豔反。在其［甘］部。厭厭安靜，音於詹反。為厭［懕］字，在心部。按持之厭為厭［擫］字，音於簟烏牒二反，在手部。詞好為嬮字，音於頰反，在女部。
厃	厃　　	之巖反。《說文》：「厃，佽也。一曰屋梠也。秦謂之桷。亝謂之厃。」
厧	厧　　	都曰反。《尔雅》：「山厧冢。」郭璞曰：「謂山顛也。」【野王案】此亦顛字也。《毛詩》「首陽之顛」是也，在真部。木須為槇字，在木部也。
厒	厒　　	口合反。《尔雅》：「左有𤟉厒。」郭璞曰：「夹山有岸也。」
㕈	㕈　　	於反。《廣雅》：「㕈，藏也。」
𠨵	𠨵　　	蒲講反。《字書》：「周邑也。」【野王案】《左氏傳》「作王宮于𠨵」是也。
𠩻	𠩻　　	徒換反。《字書》古文段字也。段，椎物也，在殳部。
𠩛	𠩛　　	似亦反。《說文》古文席字也。廗茴也，在巾部。
厇	厇　　	竹格反。《字書》亦磔字。𥑒𦍬也。開砮，石可以為天［矢］也。張也，在桀部。
㕍	㕍　　	都廻反。《漢書》：「鑿離隹。」晉灼曰：「堆字也。」【野王案】堆，沙堆高也，在土部也。
厚	厚　　	胡苟反。《毛詩》：「謂天盖高，不敢不跼。謂地盖厚，不敢不蹟。」【野王案】厚者，示［不］薄也。《考工記》：「弓人為弓。厚其㳖。」鄭玄曰：「厚，猶多也。」《左氏傳》：「厚将得衆。」杜預曰：「厚，土地廣大也。」《礼記》：「孔子曰：『厚，别也。』」鄭玄曰：「厚，猶遠也。」又曰：「以厚其别。」鄭玄曰：「重也。厚。」《說文》：「𡺿之厚也。」古文為𠩥字，在土部。
高	高　　	古豪反。《尚書》：「若升高必自下，若陟遐必自迩。」【野王案】《周禮》：「矢在侯高，則以并夹取之也。」《毛詩》：「高山仰止。」《孝經》「高而不危」是也。《說文》：「高，崇也。」《廣雅》：「曾祖王父之考為高祖父。」郭璞曰：「高高取上也。」《漢書》：「羣臣曰：『帝赴細微，撥乱反正之，平定天下，為漢太祖。切最《謚法》照公間民曰高，尊上尊号曰高皇帝。』」《廣謚法》：「照公間民曰高也。」
䯧	䯧　　	空井反。《說文》：「小堂。」或為廎字，在广部。
亳	亳　　	蒲各反。《尚書》：「将治亳殷。」【野王案】殷之地名也。《說文》：「地，京兆杜陵𠅘。」
髝	髝　　	力悼反。《埤蒼》：「髝髞，嵩皃也。」《字指》：「髝髞，牛馬高脚。」
髞	髞　　	蘓悼反。《埤蒼》：「髝髞也。」
𩫥	𩫥　　	伹高反。《埤蒼》：「高也。」
危	危　　	遇為反。《尚書》：「人心惟危。」孔安國曰：「危即難安也。」《周易》：「君子安小妄危，存小忌忘。」【野王案】危，不安。湼沅也。《考工記》：「危弓属，囙其君之豊安而短，若是者謂之危。危不弓為不安，矛骨直以直立者為之安弓，安弓為危矢。」鄭玄曰：「危，猶疾也。謂治邦有道，危言危行。」何晏曰：「危，厲也。」《礼記》：「孔子曰：『言无危行。行无危言。』」鄭玄曰：「危猶高也。」又孔子曰：「身可危也，志不可奪。」鄭玄曰：「危謂欲敗懷之也。」又孔子曰：「升堂履危，正也。」危，古文為𡵁字。鄭玄曰：「危，棟上也。」《說文》：「在高而懼也。」《廣雅》：「危，隤也。危，正也。」危古文為𡵁字，在山部也。
㩻	㩻　　	丘知反。《說文》：「㩻，䧢也。」【野王案】「㩻滿即䨱，中即正」是也。《韓詩》為攲字。傾伍无正也。孫卿子指公之廣即有㩻器焉虚即「㩻滿即䨱，中即正」是也。《韓詩》：為攲字，在支部。
𦤞	𦤞　　	牛結反。《周易》：「困于葛虆于𦤞𠨜。」王弼曰：「居不獲安，故曰于𦤞𠨜也。」《字書》亦隉字。元不安也，在阜部。或為𦤙字，在出部。
卼	卼　　	五忽反。《尚書》：「邦之卼隉，曰繇一人。」孔安國曰：「阢隉，不安，危也。」
石	石　　	時亦反。《尚書》：「關石和釣王府則有。」孔子安國曰：「金鐵曰石，供民器用，通之使和平也。」又曰：「擊石捬石，有獸率僀，青州貢𣑊石固，雍州其利宜玉石。」又曰：「以嘉石達疲民。凡民有罪，㘴諸嘉石，以䁃石達窮。凡焭獨老弱欲復於上，与末達，立於肺石。」鄭玄曰：「鍾太厚，即如石夘之元聲也。」《左氏傳》：「隤［隕］石于宋五。隤［隕］，星也。」《史記》：「弃仇讎而淂石友。」【野王案】石猶堅厚也。家謂淂未一石。【野王案】石謂斛也。《漢書》「有百畝之牧。不過百粟五千石，榖石七錢」是也。《廣雅》：「石，祐也。」百廿斤之石為祏處，在示部也。
磺	磺　　	孤並反。《說文》：「銅𨯒檏也。」《廣雅》：「𨯒檏謂之磺，鈆磺謂之鍾。」又曰：「磺，强也。」
碭	碭　　	杜浪反。《說文》：「碭石也。」《蒼頡篇》：「梁國若碭縣之也。」
碝	碝　　	如𠑽反。《說文》：「石之次玉也。或為瑌字，在玉部。」
砮	砮=𠪓	奴胡反。《尚書》：「梁州貢𥒸〔砅〕𥐺砮丹。」孔安國曰：「砮，石中矢鏃。」古文為𠪓字，在厂部。
礜	礜　　	餘庶反。《山海經》：「睪塗山多礜石，可以毒魚。」郭璞曰：「今礜石殺鼠，蝅食之而肥也。」
磏	磏　　	力兼反。《管子》：「座𢈬之磏石。」【野王案】《說文》：「厲石赤色也。」《呂氏春秋》傳懼即强中木即碎，此所以知磏」是也。
碣	碣　　	渠桀反。《尚書》：「夹石、碣石入干何。」孔安國曰：「海畔山也。」《說文》：「特立石也。東海有碣石。」
𡄌	𡄌　　	《說文》「古文碣字也。」
碫	碫　　	都段反。《毛詩》：「取厲取碫。」《傳》曰：「碫，石也。」《戔》云：「可以為𨺽質也。」《說文》：「《春秋》：『鄭公孫碫，字石。』」或為𨺽字，在阜部也。
䂬	䂬　　	居隴反。《說文》：「水邊石也。」《春秋傳》「𨷂䂬䂬甲」是也。
礫	礫　　	力的反。《楚辭》：「凡礫進寳，損弃隨和。」《說文》：「小石也。」
𥕴	𥕴　　	《字書》亦礫字也。
磧	磧　　	且磨反。《說文》：「水渚有石也。」【野王案】《上林賦》「下磧之坻」是也。《廣雅》：「磧，瀨也，水枆石見也。」
䃍	䃍　　	徒對反。《漢書》：「星礫至即䃍也。」如淳曰：「䃍，亦墜也。」《說文》：「䃍，堕。」
碑	碑　　	彼媯反。《礼記》：「公空視豊碑。」鄭玄曰：「豊碑，斲大木為之，形如今石碑。於椁前後四角樹之，䆤中於間為廌盧，下棺以其綷繞之。天子〔六繂〕(草)四碑，前後各重鹿〔盧〕也。」《說文》：「卧石也。」《釋名》：「石碑，本莽時所設，以下棺。臣子追述君文之功美，以書其上。後人因无故遠之道陌之頭，銘吉文就謂之碑也。」【野王案】《三輔𦾔事》「漢惠帝為四晧作碑，在其隱處」是也。
磒	磒　　	尤粉反。《尔雅》：「磒，落也。」郭璞曰：「磒，猶隕也，方俗異語有輕重耳也。」
䂹	䂹　　	山柏反。《說文》：「砕也。石堕聲也。」
硞	硞　　	苦學反。《尔雅》：「硈，草也。」郭璞曰：「硈状固也。」《說文》：「石聲也。」
矻	矻　　	《字書》亦硈字也。
礐	礐　　	口學反。《尔雅》：「角謂之礜。」郭璞曰：「治樸之名也。」《說文》：「石聲。」《碑蒼》為𩼹字，在魚部。山多大石為𡽬字，在山部。
硠	硠　　	力唐、力蕩二反。《說文》：「石聲也。」［是也］。《廣雅》：「硠硠，堅也。」
磕	磕　　	苦闔反。又《說文》：「石聲也。一曰硠磕。」
磿	磿　　	力狄反。《周禮》：「及窆，抱磿，供蘢及𧒏車之伇。」鄭衆曰：「抱磿，磿下車也。」鄭玄曰：「適磿執綍者名也。」《說文》「磿，石聲也。」【野王案】磿磿，少聲也。撡許申挂瓢磿之有聲亦是也。
硻	硻　　	口耕反。《淮南》：「唐硻堅力之𩓙。」許叔重曰：「硻，堅也。」《說文》：「餘堅也。」
砢	砢　　	力可反。《說文》：「磊砢也。野累石之皃也。」《上林賦》」水石磊砢」是也。《字書》：「衆石也。」
𥕌	𥕌　　	仕咸反。《說文》：「𥕌，礹也。」【野王案】此亦嶃字也。高岅之皃也，在山部。
礹	礹　　	雅芟反。𥕌礹也。【野王案】此亦巖字，在山部。
磽	磽　　	苦交反。《國語》：「務處磽痟。」【野王案】磽，堅也。地則瘦小，宜在段啚，《孟子》「地有肥磽」，是也。《說文》：「磽，礊也。」
确	确　　	胡角反。《淮南》：「争處磽确，而以封畔相讓。」《說文》：「确，礊也。」《聲類》：「磽确，礊薄也。」或埆字，在土部。
𥔳	𥔳　　	《說文》亦确字也。
硪	硪　　	宜倚反。《楚辭》：「𡼲崖﨑峨。」王逸曰：「山阜隅隈也。」《說文》：「石巖也。」
碞	碞　　	牛咸、牛［午］金二反。《尚書》：「顧畏于民碞。」孔安國曰：「碞，𨼐差。」
碎	碎=砕=𤭢	蘓繢反。《淮南》：「事碎難治，法煩難行。」《說文》：「碎，靡也。」《廣雅》：「砕，壞也。碎，散也。」或為𤭢字，在瓦。
破	破　　	普餓反。《毛詩》：「矢舍而破。」《戔》云：「發矢即中，如椎破物也。」《礼記》：「孔子曰：『君子語小天下莫能破焉。』」《說文》：「破，碎也。」《廣雅》：「破，壞也。」
硩	硩　　	天㦄、敕列二反。《周禮》：「硩菲氏掌䨱𪥲鳥之巢。」《說文》：「山擿山巖空。」字同閡，外閡門也，在門部也。
礙	礙　　	午概反。《說文》：「礙，止也。」《廣雅》：「礙，閃也。礙，距也。礙，至也。」《埤蒼》：「礙㨖，也。」或為擬字，在木部。【野王案】亦与字同。閡外閡門也，在門部也。
礱	礱　　	力公反。《國語》：「天子之室，斵而礱磨也。」糓為礱字，石［在］瓦部也。
硟	硟　　	思煎反。《說文》：「以石研繒。」
𥓋	𥓋　　	《字書》亦研字也。
䃺	䃺　　	莫賀反。《說文》：「石磑也。」《埤蒼》：「礳，䃀也。」【野王案】以石相摩，所用以研破榖麦也。
磑	磑　　	午衣、公衣二反。《世本》：「公論初作石磑。」【野王案】《說文》：「磑，礳也。」《方言》：「磑，堅也。」郭璞曰：「石物堅也。」摩切為剴字，在刀部也。
碓	碓　　	都誨反。《方言》：「碓，機也。陳魏宋楚曰碓，自關而東謂之梴。」郭璞曰：「遂，碓損也。」《說文》：「碓，舂也。」【野王案】所用以舂也。
䂿	䂿　　	徒合、徒感二反。《說文》：「舂已，復檮曰踏。」《埤蒼》：「再舂也。」
磻	磻　　	補佐、補阿二反。《說文》：「以石著維繳也。」
碆	碆　　	補何反。《史記》：「出寳弓碆新繳。」徐廣曰：「以傳戈繳曰碆。」【野王案】亦磻字也。
𥖛	𥖛　　	貞略反。《說文》：「斫之也。【野王案】以刃研物也。鑃研名𥖛為𣛰字，在木部。或為錯字，金部也。
砭	砭　　	甫廉反。《聲類》：亦𥐦字也。
硯	硯　　	午見反。大公金𧂠碩之書曰：「石墨相著耶心言無傳汗白。」【野王案】所以研和［研和］墨，用為書字者也。漢曰「下至財用筆硯」是也。《說文》：「石滑。」
䃒	䃒　　	下革反。《說文》：「石地也。」《埤蒼》：「䃒，确也。」
砠	砠　　	且居反。《毛詩》：「陟彼砠矣。」《傳》曰：「土載石曰［砠］。」《尔雅》亦云。郭璞曰：「土山上有石者也。」《說文》為岨字，在山部。
磋	磋　　	且何反。《毛詩》：「如切如磋。」《傳》曰：「治象曰磋。」《尔雅》亦云。郭璞曰：「謂治璞之名也。」《尔雅》又曰：「如切如磋，道學也。」郭璞曰：「骨象見切磋而為器，猶人須學問以成德也。」《聲頡》或為齹字，在齒部也。
磷	磷　　	力鎮反。謂之：「不曰堅乎，磨而不磷。」孔案國曰：「磷，薄也。」《本草》：「雲母一名磷石，色正白晈然。」純白明徹者名磷，為甐字，甐甐一弊也。在瓦部也。
硌	硌　　	力各反。《山海經》：「上申山多硌石。」郭璞曰：「磊硌，大石皃也。」老子：「珎珎如玉，硌硌如石。」王弼曰：「玉石碌碌硌硌，體盡於形，故不欲。」
𥐺	𥐺　　	《字書》：「石次玉也。」
𥐺	𥐺=砥	之視反。《尚書》：「砅𥐺砮丹。」孔安國曰：「𥐺細於礪，皆石也。」《說文》亦㕄字也。㕄亦平也。直也。均也。厂部也。
䃤	䃤　　	思陸、思烏二反。《山海經》：「京山多玄䃤。」郭璞曰：「黑砥石也。」尸子曰：「加䃤黄砥」明色非一。
砌	砌　　	且計反。《西京賦》：「設砌厓隒。」薛綜曰：「砌，限也。」《廣雅》：「砌，戺也。」
䃀	䃀　　	且對反。《方言》：「磑或謂之𥓝。」郭璞曰：「即磨也。」
䃫	䃫　　	丁敢反。《埤蒼》：「䃫出互道。」
硫	硫　　	力尤反。《埤蒼》：「硫黄，藥也。」
砬	砬　　	力執反。《埤蒼》：「砬制石藥也。」
磫	磫　　	子龍反。《廣雅》：「磫𥗫，礪也。」
𥗫	𥗫　　	渠俱反。《埤蒼》：「磫𥗫也。」
礪	礪　　	力制反。《山海經》：「崦嵫多礪砥。」郭璞曰：「磨石，精者為砥。麁者為礪。」【野王案】所以磨刀者也。《尚書》「若金用汝則礪」是也。《說文》為厲字，在厂部。
礛	礛　　	刀甘反。《淮南》：「璧成器礛之切。」許叔重曰：「治玉之石也。」《埤蒼》：「青礪也。」《說文》為㢛字，在厂部也。
䃴	䃴　　	之餘反。《埤蒼》：「礛䃴也。」
砡	砡　　	牛六反。《廣雅》：「砡，厽也。」《埤蒼》：「砡，齊頭也。」
磅	磅　　	反康反。《廣雅》：「碲聲也。」《埤蒼》：「石聲。」【野王案】《上林賦》「砰磅訇𥕤」是也。
磓	磓　　	丁廻反。《埤蒼》：「磓，𥖾也。」或為搥守字，在手部。或為䜃是字，在言部。《毛詩》為郭［敦］字，在文［攵］部也。
𥕐	𥕐　　	丁狄反。《廣雅》：「𥕐，罰也。」《埤蒼》：「𥕐，磓也。」
矺	矺　　	都格反。《埤蒼》：「矺，磓也。」
矸	矸　　	胡幹反。《𡩋武歌》：「南山竹曰石蘭矸。」《埤蒼》：「矸，磓也。」
磯	磯　　	居依反。《廣雅》：「磯，磧也。」《埤蒼》：「水中磧也。」《孟子》：「是不可磯𦤺。」劉熙曰：「磯，切也。」【野王案】謂摩切也。《淮南》「磯摩勿釋」是也。與劉［剴］字義同，在刀部。
𥒰	𥒰　　	邑禹反。《埤蒼》：「𥒰碏坦悵外也。」
硾	硾　　	除為反。《埤蒼》：「硾，鎮也。」【野王案】鎮笮之也。《呂氏春秋》「倕之以石」是也。《字書》或為倕字，在人部。以繩有所縣為縋字，在糸部。
磭	磭　　	牛略反。《埤蒼》：「大脣皃也。」《廣蒼》：「磭，磑也。」
碌	碌　　	力木反。《埤蒼》：「碌䃚，多沙石也。」玉皃。石录录［碌碌］為琭字，在玉部。
䃚	䃚　　	且木反。《埤蒼》：「碌䃚也。」
礬	礬　　	扶園反。《埤蒼》：「礬，石也。」
礠	礠=磁	才恣反。《埤蒼》：「石也。」【野王案】《呂氏春秋》「礠石引鍼」是也。
磍	磍　　	右錧反。司馬相如《賦》：「跮踱輵磍。」《漢書音義》曰：「跮踱，乍前乍却也。輵磍，摇目吐舌也。」揚雄《長楊賦》：「建輵磍之虡。」《漢書音義》曰：「刻猛獸為虡，故其形輵磍而盛怒也。」
碬	碬　　	丁加反。《埤蒼》：「磍碬，高下也。」
碨	碨　　	於罪反。《埤蒼》：「碨𥗬，磊隈也。」《聲類》：「碨硃，不平也。」或為鍡字，在金部。
𥗬	𥗬　　	力罪反。《埤蒼》：「㙗𥗬。」《說文》為鑸字，在金部也。
𥑶	𥑶　　	《聲頡》亦𥗬字也。
礎	礎　　	初舉反。《淮南》：「山雲蒸而柱礎潤。」許叔重曰：「楚人謂柱𥖽曰礎也。」
磶	磶　　	田尔反。《西京賦》：「彫楹玉舄。」《廣雅》：「磶，礩也。」今亦為舄字，在冩部。
磌	磌　　	之仁、徒堅二反。《公羊傳》：「聞其磌然。」【野王案】磌然，聲響也。《廣雅》：「磌礩。」
礥	礥　　	丁研反。《太玄經》：「物生之礥。」宋忠曰：「礥，難也。」《聲頡》：「堅皃也。」
磼	磼　　	才合、才闔二反。《上林賦》：「𡶰峩磼礏。」《埤蒼》：「磼，高也。」
礏	礏　　	五合、五闔二反。《埤蒼》：「磼，礏也。」
𥗝	𥗝　　	人丈反。《埤蒼》：「礏惠碓黄也。」
𥑻	𥑻　　	思賢反。《埤蒼》：「石之次玉者也。」
𥕶	𥕶　　	思移反。《廣雅》：「𥕶，摩。」《埤蒼》：「所以摩笥者也。」
䃓	䃓　　	告候反。《廣雅》：「礏䃓，罰也。」《埤蒼》：「䃓，𥕐也。」
𥔄	𥔄　　	乃結反。《埤蒼》：「𥔄礬石也。」
砏	砏　　	普巾反。《楚辭》：「臣寳遷于砏叚。」王逸曰：「聲豊𥕤也。」《埤蒼》：「砏碬，大聲。」
磤	磤　　	於謹反。《毛詩》：「殷其雷，在南山之陽。」《傳》曰：「殷，雷聲也。」或為𨏈字，在車部。今或為殷字，在𠂣部。
磐	磐　　	蒲安反。《周易》：「易漸干磐。」王弼曰：「磐，山之安者也。」《聲類》：「大名也。」《漢書》：「宗𪭨磐平。」【野王案】磐平，猶根㨿也。
磝	磝　　	午交反。《字書》亦嶅字也。嶅，山多小石也，在山部。
確	確　　	口角反。《周易》：「夫乾，確然亦人君矣。」韓康佰曰：「確，堅皃也。」《埤蒼》為塙字，在土部也。
碻	碻　　	《字書》亦確字也。
磖	磖　　	力合反。《廣雅》：「磖磼，破物聲也。」
砊	砊　　	口康反。《字書》：「硍砊也。」
𥗀	𥗀　　	力晈反。《字書》：「𥗀䲽，石垂皃。」
硐	硐　　	徒公反。《廣雅》：「硐摩。」
磟	磟　　	力篤反。《埤蒼》：「磟碡，車輥也。」《字書》：「磟碡，輾車也。」
碡	碡　　	徒篤反。《埤蒼》：「磟碡也。」
䃧	䃧　　	力冬反。《字書》：「䃧䃔，石聲也。」
䃔	䃔　　	口冬反。《字書》：「䃧䃔也。」
碊	碊　　	子田、似田二反。《楚辭》：「石瀨兮碊碊。」王逸曰：「疾流皃也。」《蒼頡𦽟》：「碊，棚也。」《廣雅》：「碊，攱也。」《字書》：「蜀道也。」【野王案】《漢書》「燒絶棧道」是也。音士板反也。
磃	磃　　	此言反。《字書》「亦宮名也。」【野王案】磃，祁之宮也。或為𢈶字，在厂部也。
砫	砫=宔	之庾反。《字書》：「亦宔字也。」宔廣，石室也，在宀部。
硍	硍　　	胡簡反。《字書》：「石也。」
磂	磂　　	力牛反。《字書》亦鎦字也。鎦，殺也，在金部。或為劉字，在刀部也。
䃸	䃸　　	子林反。《字書》亦櫼字也。櫼櫼，𢰟也，在木部。又音旦□、旦紺二反。東方朔《十州記》：「猛獸又作，兩目如天䃱磹之光也。」
磹	磹　　	達𧰟、達紺二反。《說文》：「䃱磹，電光也。」
硥	硥　　	薄項反。《字書》亦䂜字也。蚌，⿸广虫蠣也，在䖝部也。
硨	硨　　	齒耶反。《字書》：「硨磼，石次玉者。」
磲	磲　　	鉅於反。《字書》：「硨磲也。」
䃂	䃂　　	古混反。《周禮》曰：「凡聲高聲䃂。」鄭玄曰：「故書䃂或為硍。杜子春讀為鏗鎗之〔鏗〕。饌高謂鍾形高也。鄭大夫讀為襄。玄謂鍾形奉上，上大也。高即上⿰日咸哀然如知重也。」
碼	碼　　	莫嘏反。《字書》：「碼𥒤，石之次者也。」
磾	磾　　	都泥反。《漢書》有金日磾也。
䂦	䂦　　	之仁反。《字書》：「碬也。」
硊	硊　　	牛委反。《山海經》：「睪水其中多硊石。」郭璞曰：「未聞。」《楚辭》：「碅磳磈硊，𡼲﨑⿰山武。」王逸曰：「崔嵬，𡸨嵎也。」《埤蒼》：「碨硊，□囬也。」
硱	硱　　	口本、口𣲙二反。《埤蒼》：「硱磳，阮隈也。」《聲類》：「硱磳，石皃也。」
磳	磳　　	子㬔、仕反𣲙二。《埤蒼》：「磳也。」
碏	碏　　	七惜、七畒二反。《毛詩》：「執爨碏碏。」《傳》曰：「碏之言爨灶有客［容］也。」《韓詩》：「碏碏，敬也。」《左氏傳》：「衛大夫石碏也。」
䃷	䃷　　	餘成反。《方言》：「䃷、裔，習也。」郭璞曰：「謂翫習也。」
礣	礣　　	莫鎔反。《埤蒼》：「礣砎，堅也。」《字指》：「礣砎，大雷聲也。」
砎	砎　　	胡瞎反。《埤蒼》：「礣砎也。」
𥑐	𥑐　　	古狎反。《埤蒼》：「山側也。」或為岬字，在山部。
砰	砰　　	披前反。《甘泉賦》：「聲砰愿以陸。」《廣雅》：「砰，石聲也。」《字書》：「大聲。」
硑	硑　　	《字書》亦砰字也。
硭	硭　　	無時反。《埤蒼》：「硭硝，藥石也。」
硝	硝　　	思燋反。《史記》：「飮以消石。」《埤蒼》：「硭硝也。」
𥒱	𥒱　　	苦耕反。古文竒字。秦密令種瓜於麗山𥒱谷中。左思《吴客賦》：「右號臨𥒱。」劉達曰：「吴東門也。」
磊	磊　　	力罪反。《楚辭》：「石磊之子葛𦽦𦽦。」《說文》：「衆石也。」《蒼頡篇》：「磊，砢也。」
磥	磥　　	《聲類》亦磊字也。呼獲反。《莊子》：「𥒐然嚮然也。」
騞	騞　　	乎獲反。《淮南子》：「騞然莫不方音合於𥸮林之舞。」
磬	磬　　	口定反。《考工記》：「刮劘之聲。」【野王案】以石為樂聲也。《尚書》「泅濱呼磬」是也。《世本》「毌勾作磬。」《礼記》：「叔之雜磬。」《毛詩》：「抑磬𣈞忌。」《傳》曰：「騁馬曰聲。」《考工記》：「一柯有半謂之磬折。」鄭玄曰：「帶以下四尺五盡之磬寸，磬折立即上絶也。」《礼記》云：「(公)族有罪，即聲〔磬〕于旬〔甸〕人。」鄭玄曰：「縣縊殺之曰磬。」空盡之磬為罄字，在缶部。或為空𥥻字，在穴部也。
殸	殸　　	《說文》：「籀文磬字也。」一曰磬聲也。【野王案】此音苦挺、苦耕二反。《礼記》「石聲殸殸以立辨」是也。
毊	毊　　	渠驕反。《尔雅》：「大磬謂之毊。」郭璞曰：「形似藜貫，以玉為之也。」
㲈	㲈　　	徒勞反。《字書》：「籀文或鼗字。」鞀，小鼓也，在革部。或為鼗字，在鼓部也。
㲇	㲇　　	除隆反。《字書》：「㲇，鼓聲。」
鏧	鏧　　	力宗反。《字書》：「鏧鏧，鼓聲也。」
𣫤	𣫤　　	他登反。《字書》：「𣫤，鼓聲也。」
𣫒	𣫒　　	口𨓀反。《字書》：「不可近也。」
𠂤	𠂤　　	都逥反。《說文》：「小阜也。」《聲類》：「小瑰。」
𡶫	𡶫　　	魚逝反。《說文》：「危高也。」
阜	阜　　	扶九反。《尔雅》：「高平曰陸，大陸曰阜。」《蒼頡篇》：「山庫而大也。」《廣雅》：「丘无石曰阜。阜，幼也。」《周禮》：「以阜民。」鄭玄曰：「阜，盛也。」《毛詩》：「四軄孔阜。」《傳》曰：「阜，大也。」《韓詩》：「阜，𦘺也。」《國語》：「所阜財用。」賈達曰：「阜，［厚］也。」又曰：「助生阜也。」賈達曰：「阜，長也。」
𨹧	𨹧=陵	力升反。《韓詩》：「无失我陵。四隤曰陵。」《尔雅》：「大阜曰陵。東陵阠，南陵息眘，西陵威夷，中陵朱滕，北陵西隃鴈門是也。陵莫大於加陵，梁莫大於〔溴〕(具)梁，墳莫大於河墳。丘陵，陵，丘也。」《廣雅》：「陵，易也。」《周易》：「礼：『永貞之吉，終莫之陵也。』」王弼曰：「永保其物，莫之陵也。」【野王案】陵謂侵侮慢易之也。《左氏傳》「陵人不祥」是也。《左氏》又曰：「齊侯親鼓之陵城。」【野王案】《廣雅》：「陵，乘也。陵，犯也。」又曰：「而不陵我。」杜預曰：「陵，侮我也。」《礼記》：「喪事雖遽不陵節。」鄭玄曰：「陵，蹹也。」《尔雅》：「陵，傈也。」郭璞曰：「陵遽，戰慄也。」《蒼頡篇》「陵，侵地。」《廣雅》：「陵，暴也。陵，馳也。」《說文》以侵犯陵遲之陵為夌字，在人部。字書或為𠡭字，在力部也。
䧰	䧰　　	胡緄反。《說文》：「大阜也。」《蒼頡篇》：「土山也。」
阞	阞　　	旅德反。《考工記》：「凡溝逆地阞，謂之不行。」鄭玄曰：「阞，猶脉理也。」《說文》：「地也。」
隂	隂　　	於金反。《尚書》：「宅憂亮隂三祀。」孔案國曰：「隂，默也。信默不言也。」《左氏傳》：「趙盖視隂靷塗續。」《傳》曰：「隂揜。」杜預曰：「［隂曰］隂曰影也。」又曰：「鹿死不釋隂。」杜預曰：「隂所休隂逸也。」《毛詩》：「隂靷塗續。」《傳》曰：「隂，揜䡄也。」《戔》云：「拾車在載前，缶朝上。」《太玄經》：「營天切明万物之謂陽，幽无形深不可測之謂隂。」《白虎通》：「隂者之冩也。」《說文》：「隂，闇也。水之氣也。南山之北曰隂。」以雲𦿔日之隂為霒字，在雲部也。
陽	陽　　	餘章反。《尚書》：「歸馬華山之陽。」孔安國曰：「山南陽。」《毛詩》：「春曰載。」《戔》云：「陽，温也。」又「我朱孔明。」《傳》曰：「陽，明也。」又曰：「倩陽妙方清陽眉之間也。」又曰：「君子陽之無所用其心也。」《韓詩》：「陽之君子之皃也。」又曰：「卬若陽兮眉上曰陽。」又曰：「有美一人，陽若之何」陽也，傷也。《考工記》弓人為相餘，欲赤黑而陽聲。」鄭玄曰：「陽猶清也。」《穀梁傳》：「山南曰陽，水北曰陽。」劉兆曰：「以見日為陽也。」【野王案】《毛詩》「在南山之陽」、《左氏傳》「漢陽諸姬」是也。《周書》：「夏氣內畜，雖欲之陽之隱嘉必見。」【野王案】陽，猶詳詐也。《大載礼》「陽嘉必有恕氣，陽怒必有喜氣」是也。《尔雅》：「陽，方也。」郭璞曰：「《詩》云陽如之何也。牒之人曰呼為何陽。」又曰：「十日為陽日。」郭璞曰：「山陰用事嫌於无陽，故次以為日之別名也。」又曰：「山西曰夕陽。」郭璞曰：「暮門見日也。」(又曰也)又曰：「山東曰朝陽。」郭璞曰：「即見日也。」又曰：「丘後高曰陽丘。」《方言》：「陽，雙也。燕伐朝鮮洌水之間或好日為陽。」郭璞曰：「此本記雙偶因廣其訓復言日也。」
陸	陸　　	力鞠反。《周易》：「𩿨漸于陸。」王弼曰：「陸，高山之頂也。」《左氏傳》曰：「在北陸。」杜預曰：「陸，道也。」《尔雅》：「高平曰陸。北虚黑也。西陸昴星。」《韓詩》：「高平无水。」《楚辭》：「長全佩之陸離。」王逸曰：「陸離，乱皃也。」又曰：「陸離，分離也。」《廣雅》：「陸，厚也。」
𨽐	𨽐　　	《說文》：「籀文陸字也。」
阿	阿　　	於何反。《尚書》：「弗惠於何衡。」孔案國曰：「阿，倚也。」《毛詩》：「考槃在阿。」《傳》曰：「陵曰阿。」又曰：「濕桑有阿。」《傳》：「阿曰兵［丘］。」《儀礼》：「當何傳阿曰丘東西。」鄭玄曰：「阿，屋棟也。」《考工記》：「門何之制五雉，殷人重屋四阿。」鄭玄曰：「四阿，若今四涯也。重屋複苲也。」《左氏傳》：「阿下執事。」杜預曰：「阿，比也。」《國語》：「大臣弗諫而阿。」【野王案】阿意四意，人曰：「下何其或。」賈逵曰：「阿，随也。」《楚辭》：「皇天无私阿。」王逸曰：「𥨱雯曰秋，所曰阿。」《穆天子傳》：「獵于阿水之河。」郭璞曰：「阿，水岸也。」《廣雅》：「阿，耶也。阿，近也。」
阪	阪　　	甫晚、蒲板二反。《毛詩》：「茹藘在阪。」《傳》曰：「〔陂者曰阪〕」《說文》：「澤障也。一曰〔山〕脅也。」《廣雅》：「陵，阪也。」或為坂字，在土部。
陂	陂　　	彼皮反。《毛詩》：「待彼澤之佊。」《傳》曰：「陂澤，鄣也。」《國語》：「陂漢以象帝舜。」賈達曰：「彼，垂也。」《礼記》：「无漉陂池。」鄭玄曰：「水邊曰陂，穿地通水曰池。」《尔雅》：「水自洛出為陂。」《說文》：「陂，陵也。一曰池也。石山廣曰陂，言陂池也。」《淮南》：「陷其名陂。」許叔重曰：「陂，面也。」或為坡字，在土部。又音彼寄反。《周禮》：「凡聲阪聲散。」鄭玄曰：「陂謂徧侈也。」《礼記》：「商乱即陂。」鄭玄曰：「陂，傾也。」《周易》「无陂」是也。《廣雅》：「陂，雅也。」又音普。阿蒲、阿麥二反。《上林賦》罷池陂陁下屬江河【野王案】陂池猶靡海也。
陬	陬　　	側流、子侯二反。《山海經》：「海外西南陬至東南陬。」郭璞曰：「陬猶隅世。」《尔雅》：「正月為陬。」郭璞曰：「攝提貞于孟陬，日之别名也。」《廣雅》：「陬，隅也。陬，角也。」
隅	隅　　	牛俱反。《考工記》：「王宮隅七雉，城隅九雉。」鄭玄曰：「隅，角也，㫗愚也。」《毛詩》：「惟德之隅。」《傳》曰：「廣也。」《戔》云：「如宮室内繩直則外有廉隅也。」又曰：「止于丘隅。」《戔》云：「丘角也。」《說文》：「隅，陬也。」
險	險　　	義俭反。《周易》：「卦有小大，辭有险易。」【野王案】险，難也。又曰：「天险不可昇。地嶮山丘陵。王公设险以守其國。」【野王案】险猶阻也。《周禮》：「凡聲险。」鄭玄曰：「险，徧俞則也。聲敛不越也。」《考工記》：「凡相角灰疾险中。」鄭玄曰：「牛有病即角裏傷也。」《左氏傳》：「以险儌倖。」杜預曰：「险猶惡也。」《國語》：「必内险之。」賈達曰：「险，色也。」《尔雅》：「𧋕狊大而险。」郭璞曰：「险，薄也。」《方言》：「险，高也。」《廣雅》：「险，状也。」
限	限　　	胡眼反。《周易》：「艮其限，裂其夤。」王弼曰：「隈𢎨之才也。」《家語》：「三尺之限，空車不能登。」【野王案】限猶閾也。《東觀漢記》「鋸斷城門限」是也。《楚辭》：「限之以大故。」王逸曰：「限，度也。」《史記》：「子服僭于上，无有限度。」《說文》：「限，阻也。一曰門橹(榍)。」《廣雅》：「限，界也。限，齊也。」
阻	阻　　	側於反。《尚書》：「黎民伹飢。」王肃曰：「阻，難也。」《尔雅》亦云。郭璞曰：「謂險難也。」《韓詩》：「阻阻憂也。」又曰：「道阻且險也。」《左氏傳》：「阻兵而案忍：阻兵无衆，安忍无親。」杜預曰：「恃兵即民殘，民殘即衆叛也。」又曰：「是伇也，狂夫猶阻之。」杜預曰：「阻，疑。」《廣雅》：「阻，難也。」
陮	陮　　	徒罪反。《說文》：「陮隗，不安也。」或為寉［㢈］字，在广部也。
隗	隗　　	牛罪反。《說文》：「隗，高也。」國謂寉隗妵也。《左氏傳》有叔隗季隗也。
阭	阭　　	瑜劇反。《說文》：「阭，高也。一曰地名也。」
𨻌	𨻌　　	力罪反。《說文》：「磊也。」
陖	陖　　	思駿反。《說文》：「陗高也。」《聲類》或為埈字，在𤆃部。
陗	陗　　	且⿱醀木反。《淮南》：「陗法刻刑。」許叔重曰：「陗，陖也。」【野王案】此謂嚴尅也。山陗险（陖）亦曰陗。《太玄經》：「豊城之陗，其岁不遲是。」《廣雅》：「陗，急。」或為峭字，在山部也。
隥	隥　　	都鄧反。《穆天子傳》：「甲午天子絶俞之隥。」郭璞曰：「隥，陂𨸚也。」《說文》：「隥，仰也。」《字書》或為蹬字，在足部。
陿	陿　　	胡夹反。《礼記》：「鹿〔廣〕即容姦，陿即思欲。」【野王案】陿，迫隘不大也。《手詩序》「魏地陿隘」是也。《字書》亦陿字也。
陟	陟　　	徵棘反。《毛詩》：「陟彼高山。」《戔》：「陟，登也。」《尔雅》：「陟，升也。」【野王案】升之也。《詩》：「陟彼崔嵬」是也。通達之□亦曰陟。《尚書》「三考默陟」是也。又曰：「山三襲，陟。」郭璞曰：「襲，重也。」古文為彳字，在彳部也。
陷	陷　　	音。《孝經》：「不陷於不義。」【野王案】陷，猶墜入也。《孟子》「以陷於死之」、《莊子》「陷大矛」是也。《楚辭》：「陷滯而不㴉。」王逸曰：「陷，没也。」《說文》：「高下也。一日随也。」《廣雅》：「陷，隤也。」或為錎字，在金部。《說文》以小坎為臽字，在臼部。
隰	隰　　	辭立反。《毛詩》：「徂隰徂畛。」《戔》云：「隰謂舊田有路徑者。」《左氏傳》：「遂翼侯于汸隰。」杜預曰：「汸，水邊也。」《尔雅》：「高平曰原，下濕曰隰。」《公羊傳》：「下平曰原。」《尚書大傳》：「隰隰，言濕也。」《廣雅》：「隰隰，㙯也。热热，濕意也。」
𨻸	𨻸　　	《字書》隰字也。
䧢	䧢　　	苦俱反。《漢書》：「㩻䧢洛之間。」《說文》：「㩻䧢也。」《聲類》或為嶇字，［在］山部也。
隤	隤　　	徒雷反。《周禮》：「昜失坤隤然市人蕳矣。」韓康佰曰：「隤兮皃也。」《韓詩》：「昊天上帝，即不我隤。隤也。」《礼記》：「太山其隤乎。」【野王案】《說文》：「墜下也。」《楚辭》「歲忽忽其隤盡」是也。《廣雅》：「隤，壞也。本或為積字，在禾部。或為墳字，在土部。《說文》以土𡑅為䧹字，在广部。
隊	隊　　	馳愧反。《尔雅》：「隊，落也。」《說文》：「墜，從高堕也。」【野王案】《考工記》「隱良而馳不墜」是也。《廣雅》：「墜，夫〔失〕也。音徒對反。」《左氏傳》：「分為二墜。」杜預曰：「墜，部也。」又曰：「右拔㦸成一墜。」杜預曰：「百人為一墜。」
降	降　　	鼓巷反。《尔雅》：「降，落也。降，下也。」【野王案】《毛詩》「降而生商」是也。《國語》：「明神降之霜遶曰降歸也。」《莊子》曰：「夜无降。」司馬彪曰：「降，帷也。」《蒼頡篇》以降差之降為𡲛字，在尸部。又曰音胡江反。《尚書》：「睪陶邁種德乃降。」孔安國曰：「降，下也。」【野王案】謂下而服從也。《毛詩》：「我心即也。」攻地獲邑亦曰降。《周禮》：「候人掌降國邑」、《春秋》「齊人降鄣」是也。《公羊傳》：「降之者何？取之也。」《礼記》：「羽鳥死曰降。」鄭玄曰：「降，洛〔落〕也。」《說文》以降服之降為夅部也。
隉	隉　　	魚結反。《說文》：「隉，危也。」季巡說：「凶也。」賈侍中說：「法度也。」班固說：「不也。」《周書》：「日非之死，隉字也。」或為字在部，或為𦤙字，在出部。
隕	隕　　	為敏反。《尚書》：「若将隕于深渕。」孔安國田［曰］：「無墜深渕也。」《毛詩》：「其黄而隕。」《傳》曰：「隕，隋也。」《左氏傳》：「隕子辱矣。」杜預曰：「隕，見禽獲也。」《尔雅》：「隕，落也。」《說文》：「從高下也。」
阤	阤　　	除蛾反。《國語》：「取不陁崩。」賈達曰：「小阤崩也。」人［又］曰：「欲三血文子之宅。」賈逵曰：「阤，毁也。」《淮南》：「岸崝者夗阤。」許叔重曰：「阤，落。」《方言》：「陁，壞也。」亦与杝字義同，在示［木］部也。
𨻺	𨻺　　	口營反。《說文》：「仄也。」【野王案】今亦為傾字，在人部。
阬	阬　　	口盎、口廣二反。【野王案】此亦阬（坑）字也。壑也。阬，陷也。阬，壍也，在土部。
𨽍	𨽍　　	徒木反。《說文》：「通溝也。」或為𨽍，在水部。或為豄字，在谷部也。
防	防　　	扶方反。《周禮》：「喪祝掌大喪勸之事。」鄭玄曰：「防偹頃戯者也。」《毛詩》曰：「夫之防。」《戔》云：「猶當百夫也。」《左氏傳》：「教之防利。」杜預曰：「防䋟與利也。」《國語》：「不防山川。」賈逵曰：「防，障也。」《礼記》：「人敢与知防。」鄭玄曰：「防，禁放盗者也。」《楚辭》：「上葳蕤而防露。」王逸曰：「防，蔽也。」《尔雅》：「容謂之防。」郭璞：「形如今小屏風。昌射者，所以自防隱者，夫防水煞見也。」《說文》：「防，淂也。」或為坊字也。【野王案】《周禮》「凡為防廣与崇方，其殺三分去一」、《左氏傳》「弃夫防水煞見」是也。《說文》：「防，淂〔隄〕也。」或為坊字，在土部也。
隄	隄　　	都奚、徒奚二反。《左氏傳》：「弃諸隄下。」【野王案】《說文》：「隄，䧜也。」《管子》「作隄以樹荆棘」是也。《尔雅》：「隄謂之梁。」郭璞曰：「即橋也。」《漢書》：「无隄之與。」蘓林曰：「隄，限也。」又曰：「隄封万井。」蘓林曰：「陳㽞人謂舉田為隄。」如淳曰：「旁曰隄，題曰封。」韋昭曰：「積土為封限也。」臣瓉曰：「舊說𡪯凡也。」或以為无慮也。《蒼頡篇》：「隄，封也。」
䧑	䧑　　	《字書》：「古文隄字也。」
阯	阯　　	之視、時止二反。《左氏傳》：「略其阯具餱糧。」杜預曰：「阯，城足也。」《說文》：「基。」或為址字，在土部。
陘	陘　　	胡庭反。《尔雅》：「山絶。」郭璞曰：「山連中斷者。」《莊子》：「綏夫正陘。」司馬彪曰：「陘，限。」《左氏傳》有陘庭之田，常山有井陘縣也。
阢	阢　　	牛瑰反。《說文》：「石戴主（土）也。」或為峞字，在山部。
隒	隒　　	居斂、旅撿二反。《尔雅》：「重巘曰隒。」郭璞曰：「山形如累兩𣍎也。」《說文》：「隒，厓也。」《廣雅》：「隒，方也。」
阸	阸　　	於賣反。《左氏傳》：「所遇又阸。」杜預曰：「地险不便車也。」《楚辭》：「路幽昧以险阸。」王逸曰：「險阸似危。」《說文》：「阸，塞。」
隘	隘　　	《毛詩》：「誕寘之隘巷。」王逸曰：「隘猶迫仾也。」《礼記》：「君子以為隘也。」鄭玄曰：「隘，陿也。」《廣雅》：「隘，急也。隘，陿也。」【野王案】此亦阨字也。《說文》焛字，在闆部。
隔	隔　　	《說文》古文𨽦字也。隔塞也。
障	障　　	之讓、之楊二反。《尔雅》：「丘上正月障丘。」郭璞曰：「平項者也。」又曰：「山上正障。」郭璞曰：「山上平也。」《說文》：「障，𨽦也。」【野王案】《礼記》「開通道路无有障塞」是也。《蒼頡篇》：「障，𨻽也，亦小城也。」【野王案】《漢書》「使居一障間能乎」、「女子乘障」並是也。或為㢓字，在厂部。壅防川澤為墇字，在土部也。
隩	隩　　	於報反。《尔雅》：「隩，隈也。」郭璞曰：「今江東呼為浦隩。」《淮南》「隩者不争隈」是也。又曰：「内為隩。」郭璞曰：「别厓裏之名也。」《蒼頡篇》：「隩，藏也。」《說文》為〔澳〕(隩)字，在水部。隅隩為〔𥨩〕(奧)字，在穴部也。
隱	隱　　	於謹反。《周易》：「天地閉，賢人隱。」【野王案】隱，不見也。《論語》：「吾无隱乎？」《尔雅》苞咸曰：「隱，医也。」又曰「侍君有三保言，反之而不言謂之隱」是也。《國語》：「不可以隱於私。」賈達曰：「隱，猶私也。」又曰：「以隱居令。」賈達曰：「隱，安也。」《礼記》：「大道既隱。」鄭玄曰：「隱，猶去也。」又曰：「軍㭚思隱情以虞度也。當思念情之所以度彼時之否也。」《尔雅》：「隱，微也。」郭璞曰：「微，猶巡逕也。」又曰：「隱，占也。」郭璞曰：「隱度之也。」《孟子》：「王如隱其无罪。」劉煕曰：「隱，度」《漢書》「厚築其外，隱以今雅(金椎)。」服虔曰：「隱，築也，鐵椎築之也。」《方言》「隱，度定」《說文》「隱，蔽」《謚法》「見若〔美〕堅長曰隱，隱拂不成曰隱，不顯尸困曰隱，懷情不書〔盡〕曰隱。」《(廣)雅》「隱，翳也。」《說文》以隱匿為(□)字，在(□)部。隱懅之隱為㥯字，在(□)部。憂痛之隱為懚字，在心部。聲隱為嶾字，在石部。
隈	隈　　	於曲反。《左氏傳》：「秦人過𢫱隈。」杜預曰：「隈，隱蔽之處。」《說文》：「水曲隈也。」
遣	遣　　	丘善反。《說文》：「遣適小塊也。」
𨼬	𨼬　　	胡灑反。《說文》：「水衡，官名也。一曰小谿也。」或為澥字，在水部。
附	附　　	扶付［反］。《尚書》：「天位震動用附我。」孔安國曰：「依附我也。」《礼記》：「凡有獄訟者，其附干刑者，𡚖于國上。」鄭玄曰：「附猶麗也。又曰：「土師之軄，凡以財獄訟者，亡之以附别約廨。」鄭玄曰：「附，别手書也。廁各所持芥也。」《考工說記》：「舉重欲附人。」鄭玄：「附，近也。」《毛詩》：「如塗之附。」《傳》曰：「附，著也。」又曰：「爾附于天。」《傳》曰：「附，至也。」《國語》：「附以會名。」賈逵曰：「附，益也。」《礼記》：「司寇正刑明辟，附從輕，赦從重。」鄭玄曰：「附謂施刑也。」
隴	隴　　	力鞏反。《說文》：「天水大阪也。」《字書》有隴西君。丘冢之瀧為壠字，在土部也。
䧇	䧇　　	於㡬反。《說文》：「酒泉，天䧇阪也。」
𨼊	𨼊　　	亡祖反。《說文》：「弘農，陝東陬也。」
𨹵	𨹵　　	居遠反。《說文》：「河東安色聚也。」
陭	陭　　	於竒反。《說文》：「上黨陭氏陵。」【野王案】《漢書》：「上黨有陭氏縣。」
隃	隃　　	式注、式于二反。《尔雅》「八陵西隃鴈門」是也。郭璞曰：「即鴈門山也。」
阮	阮　　	牛遠反。《呂氏春秋》：「［傳］乃之阮隃之隂」高誘曰：「山名。」《說文》：「代郡五阮關。」
䧊	䧊　　	公篤反。《說文》：「大阜也。一曰古扶風，郿有䧊阜。」
𨺟	𨺟　　	徵京反。《說文》：「丘名也。」
陚	陚　　	万勾反。《說文》：「丘名也。」《廣雅》：「陚，土也。」《聲類》：「小陂也。」
陼	陼　　	之与反。《尔雅》：「丘如陼者丘。」《說文》：「水才高也。」《聲類》或為陼字，在水部。
陳	陳　　	除珎反。「夫子政陳于慈。」孔安國曰：「陳，尸也。」《周易》：「卑高以陳貴賤。」康佰曰：「陳，列也。」《周禮》：「正其肆，陳其貨賄。」鄭玄曰：「陳，猶處。」《毛詩》：「胡逝我陳。」《傳》曰：「陳，堂塗也。」《尔雅》亦云。郭璞曰：「堂下至門徑也。」《韓詩》：「塗左右曰陳。」又曰：「陳錫載周。陳，見也。」《左氏傳》：「陳魚而觀之。」杜預曰：「陳，設張也。補魚之備而觀之也。」《呂氏春秋》：「大夫女子陳殷。」高誘曰：「陳，衆也。」《說文》：「陳，宛丘也，舜徵〔後〕媯蒲〔滿〕所封也。」《廣雅》：「陳，布也。陳，故也。」《說文》以陳列之陳為𨊴字，在攵部。或為塵字，在鹿部。
𨹸	𨹸　　	之瞿反。《說文》：「耕以臿後出下壚土也。一曰耕休田也。」《蒼頡篇》：「𨹸，界也。」《廣雅》：「𨹸，隄也。」
陶	陶　　	徒高反。《尔雅》：「爾近丘再成，陶丘。」郭璞曰：「在済隂空陶城才有陶丘。」又曰：「鬱陶，喜也。」郭璞曰：「孟子云「鬱陶思君」是也。【野王案】鬱陶亦哀思也。《尚書》「鬱陶乎予心」是也。《毛詩》：「駟之陶之。」《傳》曰：「駈馳皃也。」《韓詩》：「君子陶之。君子之皃也。」又曰：「令我不樂，日月其陶。陶，除也。」又曰：「上帝具心陶。陶，變也。」又曰：「鼓鍾伐磬，准有三州。憂心且陶。陶，暢感其樂聲，陶才其人。」《左氏傳》：「使為君復陶。」杜預曰：「復陶，主衣服官也。」《礼記》：「子逝曰：『人喜即斯陶。」鄭玄曰：「欝，陶也。」《楚辞》：陶喜曰矛惣駕。」王逸曰：「嘉及吉將時駈季駟也。」方言：「陶，養也。陳楚鄭衛之間或曰陶。」說文：「《夏書》：『東至于陶丘。』陶丘有舜城，堯之所居，号陶唐氏。」作兄之陶為(𡍒)字，在土部也。
阽	阽　　	餘占反。《楚辭》：「阽余七，以危死。」王逸曰：「阽，勉世。」《說文》：「壁危。」
除	除　　	雉居反。《毛詩》：「日月其除。」去也。又曰：「何福不除。」《傳》曰：「除，𨳩也。」《尔雅》：「四月為除月。」《方言》：「南楚疾愈者謂之除。」《漢書》：「吏初除之官。」如淳曰：「凡言除者，除故官，就新官也。」《說文》：「除，殿階也。」《廣雅》：「除，道也。」
階	階　　	古諧反。《尚書》：「舞干戚于間也。」【野王案】所以登堂之道也。《記礼》：「不得階主。」鄭玄曰：「階，上進也。言賓之辭不得𢫾厈主人也。」《孟子》：「使舜完廩，捐附階。」劉曰：「階，梯也。」【野王案】《礼記》「虞人設階」、《楚辭》「欲釋階而登天」盖是。《漢書》：「顧我傷墜。爵復〔我舊〕。我既斯登，望我舊階，先后茲〔度〕，連連孔德。」【野王案】此謂官爵之階级也。《說文》：「階，陛也。」
阼	阼　　	辭故反。《儀礼》：「丘于阼階。」鄭玄曰：「阼，猶酢，東階所以荅酢賓客也。」《說文》：「主階。」
陔	陔　　	古臺反。《史記》：「㤗一壇三陔。」徐廣：「偕次也。」蘓林曰：「陔，重。」《聲類》：「陔，隴也。」《毛詩序》：「南陔孝子相𢦶以養也。」或為垓字也。土部也。
陛	陛　　	蒲礼反。《說文》：「叔高陛也。」【野王案】天子之階也。《晏子春秋》「鳥當階也有翼」《呂氏春秋》「㠯請㐲於陛下，當兩階之間」是也。蔡雍《獨斷》曰：「陳兵於陛，以𢦶不虞。」羣臣与至尊言，不指厈，故呼陛下者告之。【野王案】《史記》「今陛下興義兵，誅殘賤」是也。
陾	陾　　	耳升反。《毛詩》：「捄之𨼏之。」《傳》曰：「𨼏之衆也。」《說文》：「築𢈺聲也。」
際	際　　	子例反。《禮記》：「唐虞之祭，於斯為美。」孔安國曰：「際，交會之間也。」《左氏傳》：「爾未際。」杜預曰：「際，接。」【野王案】此謂賓客交接也。《尔雅》：「際，捷。」郭璞曰：「捷謂接續。」《說文》：「壁會。」《廣雅》：「際，合也，方也。」
陪	陪　　	蒲抔反。《周禮》：「行即陪驂。」鄭玄曰：「陪乘驂乘謂車右。」《毛詩》：「無陪無卿。」《傳》曰：「陪，貳。」《左氏傳》：「陪臣敢在下風。」杜預曰：「諸侯之臣曰陪臣。」又曰：「飡有陪𧵆。」杜預曰：「陪，加也。」又曰：「亡鄭陪鄰。」杜預曰：「陪，益也。」《國語》：「五物之官，陪属万方。」賈逵曰：「陪，助也。」《論語》：「執國命。」馬融曰：「陪其後。」【野王案】陪，猶隨。又曰：「墳墓不陪，苴𧁁不補。」鄭玄：「陪、補，猶治也。」列國之大夫自稱曰「陪臣。」《尔雅》：「陪，朝也。」郭璞曰：「陪位為朝。」
䧘	䧘　　	徐變反。《說文》：「道邊卑垣也。」
陴	陴　　	避交反。《左氏傳》：「守陴者皆哭。」杜預曰：「城上俾倪也。」《說文》：「城上女垣也。」籀文為𩫫字，在𩫗部也。
隍	隍　　	胡光反。《周易》：「城復于隍。」《說文》：「城池有水曰池，无水曰隍。」《尔雅》：「隍，虚也。」又曰：「隍，壑也。」郭璞曰：「空即為壑也。」《蒼頡篇》：「城下壕坑也。」
阹	阹　　	斯於反。《上林賦》：「河江為阹。」郭璞曰：「囙山谷遮禽獸曰阹。」《漢書》：「合阹於天地神祗。」《音義》曰：「阹，開也，合閉也。」《說文》：「依山谷為馬牛國。」《字書》或𥬔字，在竹部也。
𨺪	𨺪=陲　　	時䂓反。《說文》：「𨺪，危也。」
隖	隖　　	於古反。《說文》：「小障一曰庳城也。」
院	院　　	禹官反。《淮南》：「若院之見風，无須臾之間定矣。」許叔重曰：「院，候風羽也。楚人謂之五兩。」《說文》：「院，堅也。」《尔雅》或為𡩂字，𡩂，周垣也，在宀部。候風羽或為綄字，在糸部。
陙	陙　　	時均反。《說文》：「小阜也。」
陯	陯　　	力均、力昆二反。《說文》：「山阜陷也。」【野王案】此亦淪字也。淪，沒也，變也，在水部也。
阠	阠　　	所陳、酢陳二反。《尔雅》：「八陵東陵曰阠也。」
隌	隌　　	烏感反。《尔雅》：「隌，闇也。」郭璞曰：「隌隌然，冥皃也。」【野王案】此亦晻字也，在日部也。
隆	隆　　	力弓反。《尔雅》：「山宛中隆。」郭璞曰：「中央高也。」《礼記》：「樂之隆，非極音也。」鄭玄曰：「隆猶盛也。」又曰：「班禽隆諸長者。」鄭玄曰：「隆猶多也。」《字書》今𤯲字也。𤯲，豊大也，在土部，鼓為𥀼字，在鼓部。
陀	陀　　	徒何反。《考工記》：「輪已庳，則於馬終古登陀也。」《楚辭》：「文異豹飾，食侍陂陀。」王逸曰：「陂陀，長陛也。或曰侍從君逰陂陀之中也。」《子虚賦》：「罷池陂陀，下属江河。」【野王案】陂猶靡迣也。《廣雅》：「陂陀，阻险也。」《字書》：「陂陀，不平也。」
陞	陞　　	始繩反。《蒼頡篇》：「陞，上也。」《廣雅》：「陞，進也。」《聲類》：今升字，在升部。
𨺣	𨺣　　	都館反。《埤蒼》：「晉大夫子𨺣也。」《字書》或碫字也。碫石可以為鍜質者，在石部。
𨻲	𨻲　　	呼家反。《說文》或罅字也。罅，裂也，在缶部。或為㙤字，在土部。
阾	阾　　	里井反。《字書》：「阾阪反。」今或為嶺字，在山部。
阡	阡　　	且囙反。《史記》：「秦考公壞井田，開阡陌。」《風俗通》：「南北曰阡，［東西曰陌］。」《字書》：「阡，陌也。」《蒼頡篇》［或為］𧮮字，在谷部。或為圲字，在土部也。
隇	隇　　	於歸反。《廣雅》：「隇夷，阻險也。」《字指》：「隇夷，深邃。」
䧡	䧡　　	餘鍾反。《字書》或墉字也。墉，城也。虚，在土部，或為□字，在田部。
䧕	䧕　　	胡逼反。《字書》：古文域字也。城封界也。营域也，在土部。或爲㽣字，在田部。
𨽂	𨽂　　	補木反。《左氏傳》：「吴𨽂有舋。」杜預曰：「𨽂在日南。今書建平郡有𨽂夷。」【野王案】《尚書》「徵盧鼓㒒」是也。今𨽂字為濮，在水部也。
𨼑	𨼑　　	大加反。《字書》：「𨼑，丘也。」
隚	隚　　	徒郎反。《字書》或堂殿也。明也。盛也，在土部。
隝	隝　　	都皎、都道二反。《聲類》：「古文島字也。」島，海中可居者，在山部。
隯	隯　　	《聲類》亦古文島字也。
𨼔	𨼔　　	似林反。《蒼頡篇》：「小阜在三輔也。」
䧨	䧨　　	魚却反。《蒼頡篇》：「䧨，［险］也。（之）危也。」【野王案】今並為業字。在丵部。
𨸱	𨸱　　	他坫反。《蒼頡篇》：「𠅘也，在鄣。」《聲類》：「𨸱𠅘，在京兆。」
䦼	䦼　　	普逼反。《蒼頡篇》：「巩地裂也。」《字書》亦𨺤字也。在部也。
陠	陠　　	普胡反。《廣雅》：「陠，衺也。」
䧜	䧜　　	徒當反。《毛詩》：「才唐有甓。」《戔》云：「唐，堂塗也。」《尔雅》：「才路謂之䧜。」《淮南》：「發减毁䧜。」許叔重：「䧜，隄也。」【野王案】《國謂（語）》：「陂䧜許庳」是也。《埤蒼》：「長沙謂隄曰䧜也。」
陒	陒　　	居毀反。《埤蒼》：「陸陒，山名也。」《說文》亦垝字，垝，坫也，在土部。或為峞字，在山部也。
陓	陓　　	於千反。《埤蒼》：「秦楊陓也。」【野王案】《尔雅》：「十藪有陽陓國。」《周禮》「冀州之藪楊紆」是也。
䧁	䧁　　	呼矩反。《蒼頡篇》：「𢼜䧁卿在安邑也。」
𨹹	𨹹　　	補明反。《說文》古文崩字也。崩，壞死也，在山部。
隑	隑　　	渠鎧、牛哀二反。司馬相如賦：「臨曲江之隑州。」《漢書音義》曰：「隑，長也。」《方言》：「隑企，立也。東齊海伐燕之郊謂委痿而跪謂之隑企。」郭璞曰：「脚躄不能行者也。」又曰：「隑，倚也。」郭璞曰：「江南人呼梯為隑，所以倚物而攻者。」
䧆	䧆　　	胡公反。《廣雅》：「䧆，阬也。」
𨼒	𨼒　　	充善反。《尔雅》：「水自伩出為𨼒。」《蒼頡篇》：「魯邑名也。」
陌	陌　　	武佰反。《左氏傳》：「俻練三反，由踊三反。」杜預曰：「陌猶勱也。」《風俗通》：「南北為阡，東西為阪。」《廣雅》：「陌，道也。」
隧	隧　　	辭醉反。《周禮》：「隧人掌邦足起。」【野王案】五家為鄰，五鄰為里，四里為鄼，五鄼為鄙，五鄙為縣，五縣爲隧，皆地域也。鄭衆曰：「謂王畿百里外也。」又曰：「冢人掌以度為丘隧。」鄭玄曰：「隧，羡道也。」又曰：「遂士掌四郊。」鄭衆曰：「謂百里外至三百里也。」鄭玄：「其地距王城百里外至三百里也。」《左氏傳》：「吴為三隧。」杜預曰：「隧，道也。」又曰：「請隧不許曰王章也。」杜預曰：「堀地通路為隧，王之葬礼，諸侯縣而下也。」又曰：「當陳隧者，井堙木刊。」杜預曰：「隧，徑也。」《聲類》「近道也。」古為𨽡字，在𨺅部。通水之隧為澻字，在水部也。
隮	隮　　	子詣反。《周禮》：「視祋掌十煇之法。九曰隮。」鄭玄曰：「隮，氣也。」鄭玄曰：「隮謂虹。」【野王案】《毛詩》「云朝濟于西」是也。《聲類》躋字也，在足部也。
陣	陣　　	除鎮反。《周禮》：「列陳如戰之陣。」【野王案】謂陳師旅也。《左氏傳》：「為魚麗之陣，先徧後伍，伍承彌縫。」杜預曰：「此魚麗陣之法也。」《論語》：「衛靈公問於陣。」孔安國曰：「軍陣行列之法也。」
䧞	䧞　　	麻嫁反。《方言》：「䧞，益也。」郭璞曰：「謂増益也。」
隵	隵　　	虚竒反。《字書》：「隵，危險。」在山部，或為㚀字，在土部。
隁	隁=堰	於建反。《周禮》官人掌「為其井隁，除其不〔蠲〕(𩔱)。」鄭衆曰：「隁，路廁也。」鄭玄曰：「隁，隁豬也。豬，謂霤下之地受畜水而流者也。」《左氏傳》：「規隁瀦。」杜預曰：「隁瀦，下濕之地。」【野王案】隁，所以畜水也。鄭玄注《周禮》：「魚梁，即隁」是也。《廣雅》：「隁，借。」《字書》：「隁，坑也。」
䧫	䧫　　	胡勞反。《釋名》：「城下道曰䧫。䧫，翔也。都邑之内所𦒢翔也。」摯虞《决疑要注》：「城下道為𡺐豪。高之秤也。」《傳》曰：「二𡺐䧫𡺐䧫間。」或作䧫字也。
陏	陏　　	辭䂓反。《漢書》：「南陽有縣也。」
𨻻	𨻻　　	力侯反。《漢書》：「交阯郡有羸𨻻縣。」
𨺅	𨺅　　	扶救反。《說文》：「兩阜之間也。」
𨽝	𨽝=隘	於賣反。《說文》：「陋也。」《字書》今為隘字也，在阜部。
𨽄	𨽄　　	所顗反。《說文》：「阜䆕也。」
𨽡	𨽡　　	似季反。《聲類》：「近道也。」今為隧字，在阜部。
𨽵	𨽵　　	似季反。《說文》：「塞上高㷭。」篆文為燧字，在火部。
厽	厽=參　　	力捶反。《說文》：「累枝土為廧壁也。」【野王案】古文《尚書》：以此為參字，□含反。
絫	絫=累	力棰反。《歸藏》：「縈之華，絫絫之實。」【野王案】小實也。《公羊傳》：「不以私邑絫公邑。」劉兆曰：「絫次，積也。」《楚辭》：「層壹絫樹。」王逸曰：「絫，重也。」《漢書》：「搉輕重者不絫。」應［欲］劭曰：「古黍為一絫，為十絫，為一銖。」《說文》：「絫，増也。絫，十黍之重也。」《廣雅》：「勿絫積也。」今為累字，在糸部。
垒	垒　　	力揆反。《說文》：「垒，塹。」《聲類》亦壘字也。壘，軍壁，在土部。
參	參　　	廣耽反。《尚書》：「乃罪多參上。」孔安國曰：「言汝罪惡衆多。參列在天也。」【野王案】《礼記》「聖人參於天地，並於鬼神。王俞王公參聽聽色士居民必參相淂」是也。《周易》：「參五在以變。」劉𤅊曰：「參天与地而畤數也。變三言參者，諸謂相參也。變五方明伍也。」【野王案】《廣雅》：「參即三也。」《考工記》曰：「者三即成魄，三日即成時，是以礼有三讓，建國必立三卿三賓者政。」《考子》：「礼之大參。」鄭玄曰：「言礼者，隂大數取法於月也。」《方言》：「參，分也。齊曰參。」郭璞曰：「謂分害也。」皇名為參字，音所令反，在品部。參差不〔齊〕(𡕓)曰篸，字書楚今反，在竹部。
汵	汵　　	《說文》或淦字也。《廣雅》：「汵，最也。」
泛	泛　　	孚劒反。《國語》：「泛舟于河。」賈逵曰：「泛，浮也。」《毛詩》：「泛彼柏舟。」《傳》曰：「泛泛，流皃也。」又曰：「泛泛其㬌。」《傳》曰：「泛泛，駃疾而不疑也。」《說文》：「從乏聲也。」此亦汜字相似而不同。《漢書》或以爲覂字。覂，覆也。音方隴反。「覂駕之馬」是也，在西部。
汓	汓　　	似流、餘周二反。《周禮》：「掌禁川游者。」鄭玄曰：「俻，沈溺也。」【野王案】謂人柏字浮泛水上而遷也。《左氏傳》「閻敖游涌而逸」是也。《尔雅》：「從流而下曰𣳙游。」《礼記》：「孔子曰：『大人不倡游言。』」鄭玄曰：「游，猶浮也，不可用之言也。」《說文》：「浮於水上也。」古文以爲沒字。
泅	泅　　	《說文》亦汓字也。
游	游=㳺　　	《字書》亦□字也。旌旗之游爲斿字，在㫃部。
砅	砅　　	理𦋺反。《毛詩》：「深則砅。」《傳》曰：「以衣涉水爲砅。」《尔雅》亦云。郭璞曰：「衣謂禈也。」《尔雅》又曰：「帶以上爲砅。」《韓詩》：「至心曰砅。」《楚辭》：「櫂舟杭以横砅。」王逸曰：「砅，渡也。」《說文》：「履石渡水也。」今爲厲字，在厂部。古文《尚書》以此砅爲摩厲之礪字，在石部。
濿	濿　　	《說文》亦砅字也。
淒	淒　　	且奚反。《毛詩》：「凄其以風。」《傳》曰：「淒，寒風也。」又曰：「風雨淒淒。」《傳》曰：「風且雨，淒淒然也。」《說文》：「雨寒起之。」
湊	湊　　	靑豆反。《楚辭》：「從波湊而下津。」王逸曰：「湊，聚也。」《淮南》：「襄世湊學者不知原心及本。」許叔重曰：「湊，競進也。」【野王案】《公羊傳》「湊公寢而弑之。」是也。《方言》：「湊，威也。」《說文》：「水上人所會也。」《廣雅》：「湊，最也。」
湛	湛　　	直斬反。《周禮》：「荆州之浸潁湛。」鄭玄曰：「未聞所出。」《毛詩》：「湛湛露斯。」《傳》曰：「湛湛，露盛皃也。」《方言》：「湛，安也。」鄭璞曰：「湛然，安皃也。」《說文》：「湛，沒也。」《蒼頡篇》：「水不流也。」又音視林反。《左氏傳》：「戰干湛汳。」杜預曰：「襄陽昆陽縣北有湛水，入汝。」
㴴	㴴　　	《說文》古文湛字也。
湮	湮　　	於神反。《國語》：「湮降𥻊圉。」賈逵曰：「湮，下也。」《尔雅》：「湮，落也。」郭璞曰：「謂沈落也。」《說文》：「湮，沒也。」湮塞之湮爲堙字，在土部。
㲻	㲻　　	奴的反。《礼記》：「孔子曰：『君子㲻於口，小人㲻於水。』」鄭玄曰：「㲻，謂覆沒不能自理出者也。」又曰：「死而不弔者三。(畏、壓、)㲻也。」鄭玄曰：「不乘橋舩者也。」《說文》：「沒水中也。」【野王案】《家語》「子路㲻溺」是也。《廣雅》：「㲻，漬也。」《聲類》：「此古文溺也。」【野王案】今皆爲溺字。
沒	沒　　	莫突反。《左氏傳》：「何沒沒也？」杜預曰：「沒沒，沉滅之言也。」《國語》：「不沒爲後。」賈逵曰：「沒，貪也。」《史記》：「始爲小吏乾沒。」徐廣曰：「随勢沉浮也。」服虔曰：「射成敗也。」如淳曰：「得利爲乾，失利爲沒。」《淮南》：「吴越之善沒者取之。」《說文》：「沒，湛也。」《聲類》：「沒，溺也。」古文為殳字，在又部。終竟殂沒之沒爲歿字，在歹部。
渨	渨　　	於回反。《說文》：「隈，沒也。」水澳曲名渨爲隈字，在阜部。
滃	滃　　	於孔反。《楚辭》：「望谿予滃𣡱。」王逸曰：「川谷吐氣也。」《說文》：「雲氣起皃也。」草木蓊𣡱爲䈵字，在竹部。多大滃𨑊爲郺字，在多部。
泱	泱　　	於黨、於楊二反。《毛詩》：「惟水泱泱。」傳曰：「深廣之皃也。」又曰：「泱泱白雲。」《傳》曰：「白雲之皃也。《左氏傳》：「泱泱乎大風。」杜預曰：「泱泱，弘大之聲也。」《說文》：「滃也。」《廣雅》：「泱泱，流也。」《聲類》：「滃泱，雲起皃也。」《廣蒼》以泱泱白雲爲雵字，在雨部。
渰	渰　　	於斂反。《毛詩》：「有渰淒淒。」《傳》曰：「渰，隂雲皃也。」《說文》：「雲雨皃。」《廣蒼》爲𩃗字，在雨部。
澍	澍　　	之樹反。《淮南》：「春雨之灌萬物，无地而不澍，無物而不生。」《說文》：「時雨所以樹生万物者也。」
溟	溟　　	莫經反。《庄子》：「北溟有魚，其名曰鯤，海運則將從於南溟。南溟者，天池也。」司馬彪曰：「南北極也，去日月遠，故以溟爲名也。」《說文》：「小雨溟溟也。」
洓	洓　　	所革反。《說文》：「小雨落也。」
瀑	瀑　　	蒲到反。《毛詩》：「終風且瀑。」《傳》曰：「瀑，疾風也。」《尔雅》曰：「出而風曰瀑。」《說文》：「疾雨也。一曰霣也。一曰沬也。」《蒼頡篇》：「漬也。」今為暴字，在夲部。
湒	湒　　	子立反。《說文》：「雨下皃也。一曰沸也。」
澬	澬　　	字私反。《說文》：「久雨曰涔澬。一曰水名也。」《聲類》：「或爲𩆂字，在雨部。
潦	潦　　	良道反。《毛詩》：「于彼行潦。」《傳》曰：「行潦，流潦也。」《說文》：「雨水也。」【野王案】《礼記》「季夏水潦盛昌」是也。
濩	濩　　	胡郭反。《毛詩》：「是刈是濩。」《傳》曰：「濩，煮之也。」《尔雅》亦云。郭璞曰：「煮葛爲絺綌也。」《韓詩》：「濩，瀹也。」《礼記》：「孔子曰：『𣽈而不隕濩於貧賤。』」鄭玄曰：「隕濩，困迫失志之皃也。」《說文》：「𩅑下皃也。」《廣雅》：「濩，汙也。」
涿	涿　　	豬角反。《山海經》：「成山涿水出焉。」《漢書》有涿縣。應劭曰：「涿水出上谷涿鹿縣。」《說文》：「流下適，涿也。」
𣄻	𣄻　　	《說文》：「竒字涿字。」有涿享。
瀧	瀧　　	力弓、力公二反。《方言》：「瀧涿謂之沾漬。」郭璞曰：「瀧涿猶瀬滯也。」《說文》：「雨瀧瀧也。」《廣雅》：「瀧，漬也。」
渿	渿　　	奴太反。《說文》：「㴎，沛也。」《埤蒼》：「沛㴎，水波皃也。」《聲類》：「水聲也。」
漊	漊　　	力襦反。《說文》：「雨漊漊也。一曰汝南謂飮酒習之不醉爲漊。」
滈	滈　　	胡道反。《說文》：「久雨也。」《埤蒼》謂澆爲滈。又音呼角反。左思《蜀都賦》：「龍池曰滈，瀑濆其隈。」
溦	溦　　	莫非反。《尔雅》：「谷者溦。」郭璞曰：「水通於谷者也。」《說文》：「小雨也。」《聲類》或湄字也。水草交曰湄，湄音莫悲反。
浽	浽　　	思微反。《字指》：「浽溦，小雨也。」
滖	滖　　	《淮南》：「雨䨘滖瀓則埐潭苽蒋。」【野王案】此亦浽字也。
浞	浞　　	仕角反。《說文》：「水𣽈皃也。」《廣雅》：「浞，漬也。」【野王案】《左氏傳》：「佰朋氏之䜛子弟有寒浞，即殺羿者也。」
濛	濛　　	莫分、莫孔二反。《毛詩》：「零雨其濛。」《傳》曰：「濛，雨皃也。」《戔》云：「雨濛濛然也。」《說文》：「微雨也。」《廣蒼》爲靀蒙字，在雨部。《尔雅》：「四𪳜至于太濛。」郭璞曰：「即濛汜也。」【野王案】濛汜，日所入也。《淮南》：「東貫濛澒之光。」【野王案】《廣雅》：「濛澒，常氣也。」
沈	沈=沉　　	雉林反。《尚書》：「沉亂于酒。」孔安國曰：「沉謂𠖇醉也。」《周禮》：「薶沉祭山川。」鄭玄曰：「祭川澤曰沉。」《尔雅》：「𥙊川曰浮沉。」郭璞曰：「投祭水中，或浮或沉也。」《毛詩》：「載沉載浮。」【野王案】沉，沒也。《國語》「沉竈生蛙，氣不沉滯」是也。《左氏傳》：「有沉溺重疫之疾。」杜預曰：「沉溺，濕疾也。」《方言》：「沉，大也。」《說文》：「陵上滈水也。一曰濁𪐨也。」《廣雅》：「沉，止也。」《庄子》「是陸沉者也。」司馬彪曰：「无水而沉也。」【野王案】陸沉，猶淪翳也，言居陸而若沉溺無聞也。《史記》「陸沉於俗，避世金馬門」是也。
淊	淊　　	胡感反。《說文》：「水泥淊淊也。一曰繅絲湯也。」
洅	洅　　	作罪反。《說文》：「雷震洅也。」
洳	洳　　	亦𣸏字也。
瀀	瀀　　	于劉反。《毛詩》：「惟其瀀矣。」《傳》曰：「瀀，渥也。」《戔》云：「瀀，寬也。」又曰：「敷政瀀瀀。」《傳》曰：「瀀瀀，和也。」《尔雅》亦云。郭璞曰：「謂和樂也。」《國語》：「神求優裕於饗者。」賈逵曰：「優，饒也。」又曰：「獨恭不優。」賈逵曰：「優，多也。」《說文》：「瀀，澤多也。」《廣雅》：「瀀，渥也。瀀，涔存也。」今並爲優字，在人部。《說文》以憂樂之憂爲憂字，在夂部。
濃	濃　　	乃東反。《毛詩》：「零露濃濃。」《傳》曰：「濃濃，厚也。」《說文》：「露多也。」《廣蒼》或爲𩅽字，在雨部也。
涔	涔　　	字廉反。《毛詩》：「涔有多魚。」《傳》曰：「𣚈，涔也。」《尔雅》亦云：「𣚈謂之涔。」郭璞曰：「今作𣚈，藂柴木於水中，魚以寒入其衷，囙〔因〕以簿捕取之也。」《韓詩》：「涔，魚池也。」《說文》：「涔，漬也。涔湯浦在郢。」【野王案】今亦以爲潜字。
渥	渥　　	烏學反。《周易》：「覆公餗其刑渥。」王弼曰：「渥，沾𣽈之皃也。」《毛詩》：「𦮰如渥赭。」《傳》曰：「渥，厚漬也。」又曰：「𩓲如渥丹。」《戔》云：「渥，厚漬也。」《說文》：「渥，沾也。」
㴶	㴶　　	口角、公握二反。《說文》：「㴶，沾也。」《廣雅》：「㴶，漬也。」
洽	洽　　	胡夹反。《尚書》：「道洽政治。」孔安國曰：「道至普洽也。」《毛詩》：「洽比其隣。」《傳》曰：「洽，合也。」《說文》：「洽，霑也。」《蒼頡篇》：「徧徹也。」《字書》或爲䨐字，在雨部。
瀌	瀌　　	皮彪反。《毛詩》：「雨雪瀌瀌。」《戔》云：「雨雪之盛，瀌瀌然也。」
泐	泐　　	理得反。《考工記》：「石有時以泐，水有時以凝，有時以澤。」鄭衆曰：「謂石有時解散也。夏時盛暑太熱則然。」《說文》：「水凝合之理也。」
溓	溓　　	理兼、理𣸸二反。《說文》：「薄水也。」或曰：「中絶小水也。」《蒼頡篇》：「溓，淹也。」《廣雅》：「溓，淸也。」《太玄經》：「溓然能自裁。」宋忠曰：「溓然，活静皃也。」【野王案】王者之政太平，則有河溓海夷之瑞」是也。《聲類》：「泠水溓物也。」音舍鍳反。《周禮》爲鑑字，在金部。
濂	濂　　	《字書》亦溓字也。
滯	滯　　	直厲反。《周禮》：「凡珎異之有滯者，斂而入于膳府。」鄭衆曰：「謂滯貨不售，沈滯於𠪨中者也。」《左氏傳》：「續常軄出滯淹。」杜預曰：「拔賢能也。」又曰：「舉滯淹。」杜預曰：「有才德而未叙者也。」《國語》：「震雷生滯。」賈逵曰：「滯，蜇虫也。」又曰：「底著滯涇。」賈逵曰：「滯，廢也。」又曰：「氣不沈𣻉。」賈逵曰：「滯，止也。」又曰：「敢告滯積。」賈逵曰：「滯，久也。」《楚辭》：「淹洄水而疑滯。」王逸曰：「滯，留也。」《字書》或爲墆字，在土部。
汦	汦　　	之是反。《說文》：「著止也。」
㶁	㶁　　	瓜宅反。《說文》：「水裂去也。」
澌	澌　　	相誰反。《說文》：「水索也。」《蒼頡篇》：「澌，盡也。」流水之澌爲凘字，在仌部。
瀱	瀱　　	耕厲反。《尔雅》：「井一有水，一無水爲瀱汋。」郭璞曰：「《山海經》天井夏有水，冬無水即此類。」
汽	汽　　	許訖反。《周易》：「八狐汔濟未生中也。」王弼曰：「小𤞅不能涉川，須汽然後能濟。」【野王案】《說文》：「汽，水涸也。」《毛詩》：「汽可小康。」《傳》曰：「汽，免也。」《戔》云：「汽，幾也。」《尔雅》：「𧰙，汽也。」郭璞曰：「謂相摩近也。」《周書》：「叔里汽涕拱手。」《說文》或曰：「汽，泣也。」《廣雅》：「汽，盡也。」
涸	涸　　	胡𨿅反。《國語》：「天根見而水涸，水涸而成梁。」賈逵曰：「涸，竭也。」《廣雅》：「涸，盡也。」
𤃯	𤃯　　	《蒼頡篇》：「渴也。」《聲類》：「此亦涸字也。」
漮	漮　　	枯朗反。《說文》：「水虛也。」年飢穀虛為㱂字，在欠部。屋室空處爲㝩字，在宀部。
消	消　　	思姚反。《周易》：「君子尚消息盈虛，天行也。」【野王案】消息，猶斟酌也。又卸驛所傳聲問上曰消息。《魏志》「遣出城傳消息，爲賊所得」是也。《說文》：「消，盡也。」《蒼頡篇》：「消，滅也。」金鐵消鑠為銷字，在金部。
渴	渴　　	口遏反。《周禮》：「渴澤用鹿。」鄭玄曰：「渴，故水處也。」《毛詩》：「匪飢匪渴。」【野王案】謂須［飲］也。《礼記》「酒清人渴而不敢飲」是也。《蒼頡篇》：「渴，涸也。」《說文》：「渴，盡也。」或以須飲之渴為㵣字，在欠部。
溼	溼　　	詩立反。《周易》：「水流濕，火就𤏟〔燥〕。」【野王案】濕，猶霑潤也。《考工記》：「苟有賤工，亦必囙〔因〕角幹之，濕以為之柔。」鄭玄曰：「濕，猶生也。」《方言》：「濕、桓，憂也。自關而西秦晉之間或曰濕，秦晉之間凡志而不得，欲而不獲，高而有墜亦曰濕。」郭璞曰：「濕者，生意憯怛之名也。」《呂氏春秋》：「勝之同，即〔則〕濕為下。」高誘曰：「濕，猶遲也。」《說文》：「幽濕也。」
濕	濕　　	《字書》亦溼字也。
湆	湆　　	去及反。《儀礼》：「大羹湆在𠆡。」鄭玄曰：「湆，煮肉汁也。」【野王案】《礼記》：「凡羞有湆者不以齊也。」《說文》：「湆，濕也。」《字書》：「欲乾也。」
汀	汀　　	敕丁反。《楚辭》：「搴汀洲兮杜若。王逸曰：「汀，平也。」或為𢆊字，在丁字部。
洿	洿=𣳹	於徒反。《毛詩》：「薄𣳹我私。」《傳》曰：「𣳹，煩也。」《戔》云：「煩，煩潤之也。」《左氏傳》：「處不避𣳹。」杜預曰：「𣳹，勞事也。」《國語》：「塞川源而潢𣳹。」賈逵曰：「大曰潢、小曰𣳹。」【野王案】《說文》：「濁水不流也。」《左氏傳》：「潢𣳹行潦之水」是也。《儀礼》：「毼豆兩其實葵菹，菹𣳹。」鄭玄曰：「毼，白也。齊人或呼今菹為𣳹。」《礼記》：「道隆則從而隆，道𣳹則從而𣳹。」鄭玄曰：「𣳹猶衰也。有隆有殺也。」《廣雅》：「𣳹，深也。𣳹，濁也。」
汙	汙　　	於故反。《尚書》：「舊染汙俗，咸与惟新。」【野王案】汙，猶相染汙也。《漢書》「令染汙有處」是也。《韓詩》曰：「卒汙莱。汙，穢也。」【野王案】《左氏傳》「由質要治舊𣳹」是也。《左傳》又曰：「川澤納汙。」杜預曰：「是受汙濁也。」《說文》：「一曰小池為汙。一曰塗也。」《廣雅》：「汙，濁也。」
湫	湫=愀	子小、且周、在酒三反。《左氏傳》：「及湫有疾。」杜預曰：「南郡鄀縣東南有湫城。」《說文》：「湫水，在周地，安定朝䢷有湫灁。」《左氏傳》：「湫隘嚻塵。」杜預曰：「湫，下也。」又曰：「勿使有所壅閉湫底。」杜預曰：「湫，集也，底滯也，血氣集滯而體羸也。」又曰：「湫乎攸乎。」杜預曰：「湫，愁隘也。」《礼記》：「孔子湫然作色。」鄭玄曰：「湫然，變動皃也。」《楚辭》：「雲吸吸以湫戾。」王逸曰：「湫戾，猶卷口也。」《蒼頡篇》：「沸聲也。」《廣雅》：「湫，盡也。」
潤	潤　　	如舜反。《尚書》：「水曰潤下，潤下作醎。」【野王案】浸潤也。《論語》：「東里子產潤色之。」【野王案】《廣雅》：「潤，飾也。」《淮南》：「以曲隈深潤相與。」許叔重曰：「潤入之處也。」【野王案】謂潤利也。《廣雅》：「潤，益也。潤，濕也。」
準	準=准　　	之允反。《尚書》：「準人綴衣。」孔安國曰：「準人平法謂士官也。」《周易》：「易与天地淮。」韓康伯曰：「以准天地也。」【野王案】准猶𣝅儀之也。《漢書》「以類相准」是也。《世本》：「倕作矩䂓准䋲。」宋忠曰：「倕，舜臣也。」《礼記》：「推而放諸南海而准。」鄭玄曰：「准，猶平也。」《尚書大傳》：「准萬里之平。」鄭玄曰：「准，度也。」《廣雅》：「准，均也。」《字書》或為准字，在亖部。
沑	沑　　	仁九反。《說文》：「水吏也。一曰隰也。」《蒼頡篇》：「主水者也。」
瀵	𤀬=瀵　　	甫問反。《尔雅》：「瀵大出尾下。」郭璞曰：「今河東汾隂有水，口如車輪許，濆沸涌出，其深無限，名之為瀵。馮翊洽湯復有，亦如之，相去數里而夹河中。河渚上又有瀵，瀵源皆潛相通。在汾隂者，人壅其流以為陂，種稻，呼其所出處為瀵魁。此是也。」《淮南》：「潦水不泄，潢瀁極望，旬月不雨，則涸為澤，受瀵而無源也。」許叔重曰：「瀵，湊漏之源也。」《說文》：「水浸也。」
𣿒	𣿒　　	且罪反。《說文》：「新也。」
瀞	瀞　　	似政反。《韓詩》：「會朝瀞明。瀞，淸也。」《說文》：「無垢也。」今或為浄字也。
瀎	瀎　　	莫列反。《說文》：「泧瀎，拭㓕也。」《埤蒼》為櫗［㩢］字，在手部。
泧	泧　　	案結反。《說文》：「泧，瀎也。」《字書》或為楔字，在手部。
洝	洝　　	於旦反。《說文》：「渜水也。」
洎	洎　　	居器、渠器二反。《周禮》：「王師之軄，祀五帝則沃尸及盥洎鑊水。」鄭玄曰：「増其沃汁也。」【野王案】《說文》：「灌釡也。」《呂氏春秋》「多洎之則淡，少洎之則焦」是也。《史記》：「中水而洎之。」徐廣曰：「肉汁也。至也。」【野王案】《左氏傳》「去其肉而以其洎饋」是也。
湯	湯　　	耻郎反。《論語》：「見不善如探湯。」【野王案】《說文》：「熱水也。」《公羊傳》：「邴者何？鄭之湯沐邑也。」【野王案】以所給沐浴也。《廣雅》：「湯，爚也。」【野王案】殷之始王号湯。《尚書》「湯既勝夏」是也。張晏注《史記》：「禹湯皆字也。二王庶唐虞之文，從高陽之質，故皆以為号。」《謚法》：「除要去残曰湯。」又音託浪反。《毛詩》：「子之湯兮。」《傳》曰：「湯，蕩也。」《戔》云：「遊蕩無所不爲也。」《論語》：「羿善射，夏湯舟。」孔安國曰：「奡多力，能陸地行舟也。」【野王案】决戰相當力亦曰湯。《魏志》「欲决圍湯出」是也，今軍書有擊賊出湯。又音始楊反。《尚書》：「湯湯洪水。」孔安國曰：「流皃也。」《毛詩》：「淇水湯湯。」《傳》曰：「水盛。」又曰：「汶水湯湯。」《傳》：「大皃也。」
渜	渜　　	奴管、奴舘二反。《儀礼》：「渜濯棄于坎。」鄭玄曰：「沐浴餘汁也。」《說文》：「渜，湯也。」
涾	涾　　	徒荅反。《說文》：「涾，涫溢也。」《埤蒼》：「釡沸出也。」
洏	洏　　	讓之反。《左氏傳》：「宰夫洏熊蹯不熟。」【野王案】《說文》：「洏，煮也。」《礼記》：「洏腞苞苦、洏雞醢、洏魚鯤醬、洏敝龜𨢘醬。」鄭玄：「凡洏謂享之以汁和也。」《說文》云：「一曰洝也。」《聲類》亦胹字也，在肉部。或為𩰴字，在鬲部。
涗	涗　　	始𨦣反。《考工記》：「㡆氏練絲，以涗漚其絲。」鄭衆曰：「涗水，温水也。」鄭玄曰：「涗水，以灰所洓水也。」《礼記》：「明水涗齊貴新也。」鄭玄曰：「涗，猶淸也。」《說文》：「財温水也。」《釋名》曰：「溢䓗，燕曰涗。」
涫	涫　　	古亂、胡亂二反。《史記》：「膓如涫湯。」徐廣曰：「涫，沸也。」【野王案】《楚辭》「氣涫弗其如波」是也。《漢書》：「酒泉有樂涫縣。」
汰	汰　　	𨔶盖反。《楚辭》：「齊吴榜以激汰。」王逸曰：「汰，水波也。」《淮南》：「深則汰五藏。」許叔重曰：「汏，𨔬也。」《尔雅》：「汏，墜也。」郭璞曰：「水落皃也。」《說文》：「淅，㶕也。」《廣雅》：「汏，洗也。」又音敕達反。《左氏傳》：「又射汏輈。」杜預曰：「汏，過也。」又曰：「由𨊵汏輈。」杜預曰：「過，由也。汏，矢激也。」
淅	淅　　	桑激反。《儀礼》：「祝淅朱于堂。」鄭玄曰：「淅，汏也。」《廣雅》：「淅，洗也。」
滰	滰　　	渠仰反。《說文》：「乾漬米也。」《孟子》曰「孔子去齊，滰淅而行」是也。又曰：「滰，浚也。」《廣雅》：「滰，𣿍也。」
溲	溲　　	所流反。《毛詩》：「釋之溲溲。」《傳》曰：「釋，淅米也。溲溲，聲也。」《說文》：「漬汰也。」【野王案】《儀礼》「明齊溲酒」是也。《國語》「太妊娠文王不變，少溲于豕牢，而得文王。」賈逵曰：「豕牢，廁也。」【野王案】少溲謂小便𣭼也，亦謂之前溲。大便𡱁謂之大溲，亦謂之後溲。」《史記》：「其病難大小溲，飮之湯」，即前後溲是也。
𣸈	𣸈=溲	《字書》：「古文溲字也。」
𤃹	𤃹=𤃉	理激反。《楚辭》：「吴醴白㵨和楚𤃉。」王逸曰：「𤃉，𤃉淸酒也。」《蒼頡篇》：「𤃉，𤃉𣿍也。」《說文》：「𤃉，浚也。一曰水下𤁷𤃉也。」【野王案】《史記》「時賜餘𤃉」是也。
漉	漉　　	理屋反。《考工記》：「淸其灰而漉之。」【野王案】漉猶𤃉也。《尔雅》：「漉，竭也。」郭璞曰：「《月令》『無漉陂陂池』是也。」《方言》：「漉，涸也。漉，極也。」郭璞曰：「漉㵕極盡也。」《廣雅》：「漉，盡也。」
𥂖	𥂖　　	《字書》亦漉字也。或復為盝字，在皿部。
澱	澱　　	達見反。《尔雅》「澱謂之垽。」郭璞曰：「澱，滓也，江東呼垽。」或爲𪑩字，在黑部。
浚	浚　　	思潤反。《尚書》：「夙夜浚明有家。」孔安國曰：「浚，須也。言早夜思之，須明行之也。」《公羊傳》：「冬浚沫。浚者何？涂之也。」《尔雅》爾云。郭璞曰：「浚亦所以深之也。」【野王案】《尚書》「封十有二山浚川」是也。《左氏傳》：「而謂子浚我以生乎。」杜預曰：「浚，取也，取我財以自生也。」《說文》：「浚，杼也。」《廣雅》：「浚，𣿍也。」
𣽊	𣽊　　	《說文》古文𧮲字也。𧮲，谷深也，在谷部。《聲類》亦浚字也。
濬	濬　　	《說文》古文𧮲字也。
潘	潘　　	孚園反。《左氏傳》：「遺之潘沐。」杜預曰：「潘，米汁也，可以沐頭。」【野王案】《說文》：「析米之汁也。」《礼記》「面垢燂潘請𩔁」是也。《說文》又曰：「一云潘水，在河南滎陽。」《聲類》或為𤃃字也。《蒼頡篇》：「大也。妵也。」【野王案】人姓，音普寒反。《左氏傳》：「楚有潘尫。」《漢書》：「臨淮郡有潘𣃠縣，音波。」
灡	灡　　	力旦反。《礼記》：「浴灡用湯。」鄭玄曰：「灡猶釋也。」《說文》：「灡，潘也。」今以此為波瀾之瀾字。
泔	泔　　	古藍反。《說文》：「周謂潘曰泔。」《廣雅》：「泔，灡也。」
滓	滓　　	壯里反。《說文》：「澱也。」《聲類》：「羹菜也。」或為䔂字，在草部。
滫	滫　　	思酒反。《礼記》：「菟薧滫𤅵以滑之。」鄭玄曰：「秦人謂溲曰滫，齊人曰滑。」《淮南》：「申椒、杜茝浸之滫中，則不能保其芳。」許叔重曰：「臭汁也。」《史記》：「蘭根與白芷浸之滫中，君子不近。」徐廣曰：「滫，淅米汁也。」《說文》：「久泔也。」《蒼頡篇》：「𦒳灡也。」
瀡	瀡　　	思累反。《字書》：「瀡，滑也。」
淤	淤　　	於據反。《方言》：「水中可居者曰洲，三輔謂之淤。」郭璞曰：「《上林賦》：『行乎洲淤之浦』是也。」《說文》：「淤，澱滓也。」【野王案】今謂水中泥草為淤。
淰	淰　　	奴感反。《說文》：「淰，濁也。」《埤蒼》：「水无波也。」又音或冉、式稔二反。《礼記》：「龍以為畜，故魚鮪不淰。」注：「淰之言閃也。」
瀹	瀹　　	與灼、餘召二反。《孟子》：「禹䟽九河，瀹濟漯而注諸海。」劉𤀠曰：「瀹，通利之言也。」《說文》：「瀹，漬也。」《聲類》：「此亦𩱲字也。」【野王案】𩱲，以肉菜内湯中而出之也。」《周易》「東鄰殺牛不如西鄰之瀹祭」是也，在𩰲部。
𤄩	𤄩=𤃭　　	子紹反。《說文》：「釃酒也。從水、從网，從焦聲」也。《廣雅》：「𤄩，𣿍也。」
漀	漀　　	口泠反。《說文》：「側酒出也。」
湎	湎　　	弭兖反。《尚書》：「羲和湎涇。」孔安國曰：「沉湎於酒，過差失度也。」【野王案】《毛詩》「天不湎爾以酒」是也。《韓詩》：「飲酒閉門不出客曰湎」或為䤄字，在酉部。
涒	涒　　	湯昆反。《尔雅》：「歲在申曰涒灘。」《說文》：「食已而復吐之也。」
漿	漿　　	子楊反。《周禮》：「四飮，三曰漿。」鄭玄曰：「今之酨漿也。」【野王案】《毛詩》「不以其酒，或以其漿」是也。又曰：「漿人掌六飮：水、漿、醴、涼、醫、酏也。」
𤕯	𤕯　　	《說文》古文漿字也。
涼	涼　　	力漿反。《毛詩》：「軄涼善背。」《傳》曰：「涼，薄也。」【野王案】《左氏傳》「虢多涼德」是也。又音力將反。《韓詩》：「北風其涼，雨雪其雱。涼，寒皃也。」【野王案】今謂薄寒為涼。《礼記》：「孟秋涼風至。」《楚辭》「秋之為氣也，薄寒之中人」是也。《尔雅》：「北風謂之涼風。」《說文》為𩘁字，在風部。不善悲涼為𣄴字，在无部。飲漿名涼為䣼字，在酉部。
淡	淡　　	徒敢反。《礼記》：「君子之道，淡而不猒。」鄭玄曰：「淡味似薄也。」【野王案】《說文》：「淡，薄味也。」故《礼記》：「君子淡以成，小人甘以壞」、《老子》「道之出言，淡乎其無味也，而用之不可既」是也。《史記》：「攻苦食淡。」如淳曰：「食無菜茹曰淡。」安恬之倓為倓字，在人部。
澆	澆　　	公堯反。《楚辭》：「波豊豊而揚澆。」王逸曰：「洄波為澆。」《淮南》：「澆天下之淳。」許叔重曰：「澆，薄也。」《說文》：「澆，沃也。」【野王案】灌沃所以壞散淳粹者也。《廣雅》：「澆，漬也。」又音五弔反。寒浞之子名澆。《左氏傳》「少康㓕澆」是也。
𣻏	𣻏　　	《字書》或澆字也。
液	液　　	夷石反。《楚辭》：「吸飛泉之微液兮，懷琬琰之華英。」《說文》：「液，津也。」
滒	滒　　	公娥、殂雅二反。《說文》：「多汁也。」
灝	灝　　	公道、公橝二反。《說文》：「煮豆汁。」
瀋	瀋　　	充甚反。《左氏傳》：「猶拾瀋也。」杜預曰：「瀋，汁也。」【野王案】《礼記》「為榆瀋」是也。
溢	溢　　	《聲類》亦泗字也。
洒	洒　　	桑礼、桑顯二反。《周易》：「聖人以此洒心。」韓康伯曰：「洒濯其心也。」劉瓛曰：「洒，盡也。」《毛詩》：「洒爵奠斝。」【野王案】《說文》：「洒，滌也。」《礼記》：「君子之飲洒也，受一爵而色洒如也。」鄭玄曰：「洒如，肅敬之皃也。」《尔雅》：「望涯洒而高岸。」郭璞曰：「洒謂深也。」《廣雅》：「洒，齊也。与侔等同，為齊平之齊。」今並為洗字。《說文》古文以此為洒掃之洒字。《聲類》亦汛字也。汛，灑也。
濈	濈　　	俎立反。《說文》：「濈，和也。」《埤蒼》：「濈，汗出也。」《字書》或為𦝖字，在肉部。
滌	滌　　	達的反。《尚書》：「九州滌源。」孔安國曰：「滌，除也。除原泉，無壅塞也。」《周禮》：「視滌濯。」鄭玄曰：「濯滌，祭器也。」《毛詩》：「十月滌塲。」《傳》曰：「滌，梫之也。」《公羊傳》：「帝牲在于滌。」何休曰：「滌，宮名，養帝牲之舍也。取其潔浄也。」《礼記》：「逖成滌濫之音作。」鄭玄曰：「逖滌，往來疾皃也。」又曰：「滌蕩其聲。」鄭玄曰：「滌蕩，猶摇動也。」《大戴礼·夏小正》：「寒曰滌涷塗，滌也者，𠮓也，𠮓而煖之也。除塗也者，涷下而澤上，多也。」《說文》：「滌，洒也。」《廣雅》：「滌，洗也。」
汁	汁　　	之入反。《礼記》：「汁沙涗于醆酒。」鄭玄曰：「謂泲秬鬯以醆酒也。泲出香汁，囙謂之汁沙。」又曰：「仲冬行秋令，則大時雨汁。」鄭玄曰：「雨汁者，水雪雑下也。」《說文》：「汁，液也。」《方言》：「斟，𠦢，汁也。關西曰汁。」郭璞曰：「謂恊和也。或曰潘汁，所未詳也。」《漢書》：「梓潼郡有汁方縣，」音時入反。
渳	渳　　	𡚶紙反。《周禮》：「大喪大渳以鬯則𦵶煮。」鄭玄曰：「𦵶香草煮以為鬯，以浴尸也。」《說文》：「渳，飮也。」《聲類》：「一曰通去汁也。」
𤂳	𤂳　　	須湎、滇芮二反。《說文》：「飮歃也。一曰吮也。」
泂	泂　　	胡炯反。《毛詩》：「泂酌彼行潦。」《傳》曰：「泂，遠也。」【野王案】訓遠与迥字同也，在走部。《說文》：「泂，滄也。」《字書》或為泂字，在仌部。
滄	滄　　	且郎反。《漢書》：「欲湯之滄，一人吹之，百人揚之。」《說文》：「滄，寒也。」
㵾	㵾　　	且定反。《說文》：「㵾，冷寒也。」
漱	漱　　	所𩅑反。《考工記》：「善為溝者，水漱之。」鄭玄曰：「漱猶齧也。」《礼記》：「雞初鳴，咸盥漱。」【野王案】《說文》：「漱，盪口也。」《廣雅》：「漱，灂也。」今亦以為漱𣴟之涑字。
㳃	㳃=淬　　	此潰反。《淮南》：「身㳃霜露。許叔重曰：「冒犯霜露也。」《子虚賦》：「脟割輪㳃。」郭璞曰：「㳃，染也。」《方言》：「㳃，寒也。」郭璞曰：「㳃猶㵾也。」《說文》：「滅火器也。」㳃堅奎刃為焠字，在火部。
沐	沐　　	莫轂反。《毛詩》：「子髮曲局，薄言𨺜沐。」【野王案】《說文》：「濯髮也。」《礼記》：「方佰為朝，天子皆有湯沭之邑於天子之縣旧。」鄭玄曰：「給齊𢦶自絜浄也。浴用湯，沐用潘。」又曰：「孔子之故人曰：『原壤其母死，夫子助之沐椁。』」鄭玄曰：「沐，治也。」《管子》：「沐樹之技曰中元天蔭。」【野王案】斬樹之枝也。《字書》為朷字，在木部。
頮	頮　　	呼憒反。《尚書》：「王乃洮頮水。」【野王案】《說文》：「頮，洒面也。」《礼記》「面垢燂湯請頮」是也。《說文》：「此亦古文𩔁字也。」𩔁，在頁部。
浴	浴　　	瑜蜀反。《左氏傳》：「觀其祼浴薄而觀之。」【野王案】《說文》：「浴，洒身也。」《大戴礼·夏小正》：「十〖下缺〗
洗	洗　　	桑顯反。《礼記》：「足垢燂湯請洗。」
糸	糸　　	亡狄反。《說文》：「細絲也。」《廣雅》：「糸，微也。糸，連也。」
繭	繭　　	何𣧢反。《礼記》「世婦卒蠶，奉繭以示于君」、「蠶事既登，分繭稱絲」。【野王案】《說文》：「繭，蠶衣也。」《釋名》「煮繭曰幕，或曰牽離。」《礼記》「言容容繭繭」，鄭玄曰：「聲氣卑微也。」纊著稅為襺字，在衣部。行而足繭傷之繭，《莊子》、《淮南》並為趼字，在足部，亦或為此字。
絸	絸　　	《說文》：「古文繭字也。」
繅	繅　　	蘇高反。《礼記》「及良日，夫人繅三盆手。」鄭玄曰：「三盆手，三淹也。凡繅每淹大總而手振以出絲也。」又音子老反。《周礼》：「弁師掌王之五冕，皆五采繅。」鄭玄曰：「繅，雜文之名也。合五采絲為之垂，延之前後各十二，所謂前後遂延者也。」鄭衆曰：「繅，當為縿。縿今字也，繅古字也，同意。」又曰：「王執大圭，繅藉五采之氣，(公執)桓珪，(侯)執信圭，伯執躬圭，皆繅三采。子執縠帛，男執滿璧，皆繅二采。」鄭玄曰：「有采文所以廌〔薦〕玉也。木為中幹，用韋衣而畫之。」【野王案】冕，流玉繅。《說文》為璅字，在王部。朝覲繅席為薻字，在草部。今礼家通為此字，亦為縿字。
𦃨	𦃨　　	《字書》古文繅字。
繹	繹　　	夷石反。《尔雅》繹，陳也。【野王案】《尚書》充，猶繹之。《毛詩》「會同有繹」是也。《韓詩》「四牡繹繹。繹繹，盛皃也。」《論語》「繹之為貴。」馬融曰：「尋繹行之為貴也。」《方言》：「繹，長也。繹，理也。絲曰繹之。」郭璞曰：「言解釋之也。」又曰：「羞繹，言既廣又大也。東甌之閒或謂之羞繹。」郭璞曰：「東甌趙地，今臨海不〔永〕寧是也。」《說文》：「抽絲也。」《廣雅》「繹，事也。繹，終也。繹，充也。」又祭之繹，《蒼頡篇》為䭞字，在食部。種生繹繹為𦔥字，在耒部。司捕睪人為睪字，在幸部。終猒之繹為斁字，在攴部。
緒	緒　　	詞旅反。《毛詩》「纘禹之緒」《傳》曰：「緒，業也。」《尔雅》「舒、業、敘、從，緒也。」郭璞曰：「謂端緒也。」又曰：「緒，事也。」《楚辞》：「款秋(冬)之緒風。」王逸曰：緒，餘也。【野王案】謂殘餘也。《莊子》：「曩者先生有(緒)言」是也。《說文》：「絲端也。」《廣雅》「緒，末也。」
緬	緬　　	弭善反。《穀梁傳》：「改葬之礼，緦舉下緬也。」劉兆曰：「緬，謂輕而薄也。」《國語》：「緬然引領南望。」賈逵曰：「緬，思皃也。」《說文》：「微絲也。」
𥾝	𥾝　　	《字書》亦緬字也。
純	𥾑=純	時均反。《論語》：「麻冕礼也，今也純儉。」孔安國曰：「古者績麻卅升，布以為冕，今絲易成，故儉也。」《尚書》「政事惟純。」孔安國曰：「純，粹也。」【野王案】純，至美也。《周易》「大哉乾乎！堅強中正，純粹精也。」是也。又曰：「嗣尔股肱，純(其藝黍稷)。」孔安國曰：「為純一之行也。」《儀礼》：「礼笄為純。」鄭玄曰：「純，猶令也。」《考工記》：「諸侯純九，大夫純五。」鄭玄曰：「純，猶皆也。」《左氏傳》：「潁考叔，純孝也。」杜預曰：「純，篤也。」《國語》：「守終純固。」賈逵曰：「純，專也。」《論語》「縱之純如也。」何晏曰：「純純，和諧也。」《尔雅》「大也。」【野王案】《尚書》「純佑康〔秉〕德」、《毛詩》「錫尔純嘏」是也。《方言》：「純，好也。」又曰：「純，文也。」《廣雅》「純，績也。純，絲也。」鄭玄注《礼記》古文□字或作絲旁，才所以書家多誤以□為𥾑字。《說文》：以專粹皆□之純為醇字，在酉部。訓大之純為𡗥字，在大部。又音之潤、之允二反。《周礼》：「凡立市，出其度量純制。」杜子春曰：「純，謂幅廣也。」又曰：「司几筵常設莫席純。」鄭衆曰：「純，緣也。」《儀礼》：「純衣緇帶。」鄭玄曰：「純，絲衣也。」《穆天子傳》「獻錦組百純。」郭璞曰：「純，端名也。」《周礼》：「純帛不過五兩」是也。又音徒捐反。《毛詩》「白莠純束。」《傳》曰：「純，苞之也。」
綃	綃　　	思燋反。《礼記》「綃黼丹朱中衣。」鄭玄曰：「綃，繒名也。」《詩》「素衣朱綃」是也。又曰：「綃幕曾也。」鄭玄曰：「綃，縑也。」又曰：「君子狐青裘衣〔玄〕綃衣以𫌅之。」鄭玄曰：「綃，綺屬也。」《說文》：「生絲也。」《蒼頡篇》「綃，素也。綃，緯也。」
𦂄	𦂄　　	口皆反。《說文》：大絲也。
𥿪	𥿪　　	呼光反。《說文》：絲蔓莚也。
紇	紇　　	音齕。《說文》：「絲下也。《春秋》有臧孫紇。」
𥿄	𥿄　　	丁奚反。《說文》：絲滓也。
纅	纅　　	餘均反。《說文》：纅，絲色也。
絓	絓　　	胡卦反。《左氏傳》：「驂絓於木而止。」【野王案】絓，猶礙也，離遇也。《淮南》：「飛鳥不動，不絓罔羅」是也。《楚辞》「心結絓而不解。」王逸曰：「絓，縣也。」《方言》：「絓，持也。晉曰絓。」《說文》：「繭滓絓頭以作䌤絮，一曰繫𦃇也。」《廣雅》「絓，止也。絓，獨也。」《聲類》有所𤁒也。
繀	繀　　	蘓對反。《方言》：「繀車，趙魏之間謂之歷鹿車，東齊海岱之間謂之道軌。」《說文》：「著絲於筟車。」
經	經　　	雉庭反。《尚書》「弗克經歷」。孔安國一曰：「經久歷遠也。」又曰：「寧失不經。」孔安國曰：「經，常也。」又曰：「報既得下〔卜〕，則經營。」孔安國曰：「則經營軌度之也。」《周礼》：「體國經野。」鄭玄曰：「經謂為之里數也。」鄭衆曰：「營國方九里，國中九經九緯。」又曰：「六典，一曰治典，水〔以〕經邦國。」鄭玄曰：「經，法也。」又曰：「司市分地而經市。」鄭玄曰：「經，界也。」又曰：「遂人掌邦之野，經田野，造縣鄙、形體之(灋)。」鄭玄曰：「經、形、體，皆謂制分界也。」《周易》「顛頤拂經于丘。」王弼曰：「經，猶義也。」《考工記》：「輈欲孤〔弧〕而无折經而无絕。」鄭玄曰：「經，亦謂順理也。」《毛詩》「經之營之」《傳》曰：「經，度也。」《公羊傳》「靈王經而死。」何休曰：「經，自經也。」《大戴礼》「凡地東西為緯，南北為經。」《尔雅》：「角，謂之經。」郭璞曰：「五音別名也，其義未詳。」《風俗通》：「十千曰萬，十萬曰億，十億曰兆，十兆曰經。」《說文》：「經，織也。」《廣雅》「經，徑也。經，絞也。經，示也。」
織	織　　	之力反。《國語》：「親織玄紞。」【野王案】設經緯以機織繒布也。《礼記》「治絲繭，織絍組紃」是也。又曰：「組織地德。」賈逵曰：「織，成也。」《說文》：「作布帛之總名也。」又音之戴反。《尚書》「厥篚織文。」孔安國曰：「錦綺之屬也。」又曰：「梁州貢織皮。」孔安國曰：「今之罽也。」《毛詩》「織文鳥章」《箋》云：「織文，徽幟也。」《礼記》「士不衣織。」鄭玄曰：「染絲織之也。」旍旗徽織為幟字也，在巾部。
𥿮	𥿮　　	《說文》：「樂浪契令，織字也。」《字書》古文織字也。
綕	綕　　	《字書》亦古文織字也。
䋕	䋕　　	《說文》：亦絍字也。
綜	綜　　	子宗反。《列女傳》：「織可以喻治政，推而往、引而來者，綜也。綜可以為關內師。」【野王案】《說文》：「機縷持絲交者也。」《太玄經》「乃綜于〔乎〕名。」宋忠曰：「所以紀綜之也。」
綹	綹　　	力九反。《說文》：「維十絲為綹。」
繢	繢　　	胡憒反。《礼記》「繅布冠繢緌，諸侯之齋冠也。」《蒼頡篇》「似纂，色赤也。」《說文》：「織餘也。」
緯	緯　　	禹畏反。《左氏傳》：「天地之經緯」【野王案】《大戴礼》「東西為緯，南北為經。」又曰：「釐不恤其緯」杜預曰：「織者常苦緯少，寡婦所宣憂也。」《國語》：「經之以天，緯之以地。」賈逵曰：「經者，道上也。緯者，所成經也。」《大戴礼·夏小正》「畏緯厥表〔農緯厥耒〕」。鄭玄曰：「緯，束也。」《說文》：「橫織絲也。」《楚辞》或以此為幃字。幃，香囊也，音呼違反，在巾部。
緷	緷　　	古本反。《尔雅》「百羽謂之緷。」郭璞曰：「別羽數多少之名也。」《說文》：「緷，緯也。」《廣雅》「緷，束也。」《埤蒼》：「大束也。」
紀	紀　　	居擬反。《尚書》「何擾天紀。」孔安國曰：「天紀，謂時日也。」又曰：「五紀，一曰歲，二曰日，三曰月，四曰星辰，五曰歷數。」又曰：「既歷三紀，世變風移。」孔安國曰：「十二年曰紀，父子曰世。」《毛詩》「維紀四方」《箋》云：「以罔罟喻為政，張之謂維，理之為紀。」又曰：「有紀有堂。」傳曰「紀，基也。」《左氏傳》：「黃帝以雲紀，故為雲師而雲名。」杜預曰：「以雲紀事也。」又曰：「不知紀極」【野王案】紀極，猶終極也。《國語》：「紀農協功。」賈逵曰：「紀，猶錄也。協，同也。」《礼記》：「衆之紀也，散而衆乱。」鄭玄曰：「絲縷之數有紀者也。」又曰：「中和之紀。」鄭玄曰：「紀，總要之名也。」又曰：「日月窮于紀。」鄭玄曰：「紀，猶會也。」又曰：「喪紀以服之輕重為敘。」鄭玄曰：「紀，猶事也。」【野王案】《周礼》：「委人掌礼俗、喪紀、祭祀之禁令」是也。《呂氏春秋》：「万事之紀。」高誘曰：「紀，猶貫目也。」又曰：「九沸九變，火為之紀。」高誘曰：「紀，猶節也。」《方言》：「紀，識之也。」《漢書》：「衆庶冕而紀之」【野王案】紀，猶紀識之也。《白虎通》：「紀者，理也，所(以)張理上下，整齊人道。是以維紀為化首。」《說文》：「絲別也。」《廣雅》「紀，識也。天地開闢至魯哀公十四年，積二百七十六萬歲，分為十紀曰：九頭、五龍、挺提、合雄、建通、厚命、循輩、因提、禪通、流訖也。」
纇	纇　　	力對反。《左氏傳》：「刑之纇頗。」杜預曰：「緣事纇以成偏頗也。」【野王案】纇謂不調純也。《淮南》：「明月之珠不能无纇。」許叔重曰：「纇，朋纇也。」《說文》：「纇，絲節也。」
紿	紿　　	徒愷反。《公羊傳》：「故相与往紿乎晉」何休曰：「紿，疑也。疑讞晉，齊人語也。」《穀梁》：「惡公子之紿。」劉兆曰：「紿，相負欺也。」《說文》：「絲勞即紿也。」《廣雅》「紿，緩也。」
納	納　　	奴答反。《毛詩》「十月納禾稼」《箋》云：「納，內也。」《公羊傳》：「納者何？納者，八〔入〕辞也。」【野王案】《尚書》「女作納言」、《周礼》「會其出納其餘」，是也。《左氏傳》：「君其納之。」杜預曰：「納，藏也。」《國語》：「殺三卻而納其室。」賈逵曰：「納，取也。」《楚辞》「衣納納而掩露。」王逸曰：「納納，薄濕皃也。」《說文》：「絲濕納納也。」《廣雅》「紩紩著納也。」補納為衲字，在衣部。柔耎納納為靹字，在革部。
紡	紡　　	孚往反。《左氏傳》：「(及)老，託於紀鄣紡焉。」杜預曰：「因紡纑連所紡以度城也。」《國語》：「執而紡之。」賈逵曰：「紡，猶懸也。」《儀礼》：「賄有用束紡。」鄭玄曰：「紡，紡絲為之。今之縛也。」《說文》：「切絲也。」
絕	絕　　	似悅反。《尚書》「天用勦〔劋〕絕其命。」孔安國曰：「勦，截也。截絕，謂滅之也。」又曰：「非天夭民，(民)中絕命」【野王案】《說文》：「絕，斷也。」又曰：「(地)絕天通，火始燄燄，厥逌焯叙，弗其絕。」是也。又曰：「無胥絕遠。」孔安國曰：「无相与絕遠棄廢之也。」《尔雅》「絕澤謂之銑。」郭璞曰：「言最有光澤也。」《穆天子傳》：「戊寅，天(子)北征，乃絕障小〔漳水〕」。郭璞曰：「絕，猶截也。」《漢書》「絕梓嶺，梁北河。」如淳曰：「絕，渡也。」《廣雅》「絕，滅也。絕，落也。」
𢇍	𢇍　　	《說文》：古文絕字也。
續	續　　	似錄反。《尔雅》：「續，繼也。」【野王案】《尚書》「予訝續乃命于」、又《國語》「礼世不續」，是也。《礼記》「續衽鈎鈎〔邊〕。」鄭玄曰：「續，猶屬也。」《說文》：「續，連也。」又音辞屬反。《毛詩》「陰朔塗續」《傳》曰「續，續靷也。」
纘	纘　　	子反。《尔雅》「纘，繼也。」【野王案】《尚書》「纘禹舊服」、《毛詩》「載纘武功」是也。
𦅗	𦅗　　	酋翦、昌善二反。《說文》：偏緩也。
紹	紹　　	時少反。《毛詩》「匪紹匪遊。」《箋》云：「紹，緩也。」《韓詩》「紹庭上下。紹，取也。」《大戴礼》「紹介以為助」【野王案】紹介，相佑助也。《史記》「請為紹介」是也。《尔雅》「紹，繼也。」【野王案】《毛詩》「弗念厥紹」是也。《說文》：「一曰緊糾也。」《謚法》：「疏遠繼位曰紹。」劉煕曰：「无他才德，直以遠世族繼功臣之□，如立蕭何後之類也。」
綤	綤　　	《說文》：古文紹字也。
䋼	䋼　　	他丁反。《說文》：「䋼，緩也。」
𦀚	𦀚　　	《說文》：亦䋼字也。《埤蒼》「佩終也。」
縱	縱　　	子用反。《尚書》「欲敗度，縱敗礼。」孔安國曰：「放縱情欲，毀敗礼度也。」【野王案】縱，猶恣也。《礼記》「欲不可縱，志不可滿」是也。《毛詩》「抑縱送忌。」《傳》曰：「發矢曰縱。」又曰：「縱我不往，子寧不來。」【野王案】《廣雅》「縱，置也。」《左氏傳》：「而縱尋斧焉。」杜預曰：「縱，放也。」《礼記》「縱言至於礼。」鄭玄曰：「縱言，記說事也。」《尔雅》：「縱，乱也。」郭璞曰：「縱放乱法也。」《說文》：「縱，緩也。」
縱	縱　　	《字書》亦緃字也。
紓	紓　　	始居反。《韓詩》「彼交匪紓。紓，緩也。」《左氏傳》：「以紓楚國之難。」杜預曰：「紓，緩也。」《方言》：「紓，解也。」【野王案】《左氏傳》「而脩礼紓禍」是也。或為俆字，在人部。
繎	繎　　	如絲反。《說文》：「繎，絲勞也。」
紆	紆　　	永予反。《左氏傳》：「書而不紆。」杜預曰：「不紆曲也。」《說文》：「紆，詘也。一曰縈也。」
𦃱	𦃱　　	胡鼎反。《說文》：「𦃱，直也。」訓「很」為婞字，在女部。
繙	繙　　	扶元反。《說文》：「繙，冕也。」
纖	纖　　	思廉反。《尚書》「厥篚玄纖縞。」孔安國曰：「纖，緦也。」《礼記》「禫而纖。」鄭玄曰：「黑經白緯曰纖。」或作綅字。《方言》：「纖，小也。自關而西秦晉之郊梁益之閒，凡物小或謂之纖。繒帛之細謂之纖。」《史記》「周人既纖。」《漢書音義》曰：「纖，儉嗇也。」《廣雅》「纖，微也。」或為孅字，在女部。
細	細　　	思計反。《尚書》「三細弗宥。」孔安國曰：「細，小也。」《說文》：「細，微也。」
緢	緢　　	亡校反。《尚書》「維緢有智。」孔安國曰：「惟緢，察其皃有所考合也。」《說文》：「旄絲也。」
縒	縒　　	且各及。《說文》：「參，縒也。」【野王案】今為錯字，在金部。《字書》「一曰解也。」
紊	紊　　	莫慍反。《尚書》「若罓〔網〕在維，有條而弗紊。」孔安國曰：「紊，乱也。」
縮	縮　　	所陸反。《韓詩》「縮板以載。縮，斂也。」《儀礼》：「磬，階間縮留〔霤〕，北面鼓之。」鄭玄曰：「縮，摐也。霤以東西為摐。古文宿為□。」【野王案】《礼記》「古者冠縮絳，今也橫縫」是也。《國語》：若於因觀則美某縮財用則遺。賈逵曰：「縮，盡也。」又曰：「盈縮轉化。」賈逵曰：「縮，退也。」《孟子》：「自反而縮。」劉熙曰：「縮也。」宋忠曰：「縮，止也。」《尔雅》：「繩之謂之縮。」郭璞曰：「縮者，約束之名也。《詩》云：『縮板以載』是也。」又曰：「縮，乱也。」郭璞曰：「掣縮乱法也。」又曰：「縮，綸也。」郭璞曰：「綸，繩也。謂牽轉縮絡之也。今俗語亦然。」《說文》：「一曰盛也。」蹴引之縮為摍字，在手部。
䋰	䋰　　	九足反。《說文》：「䋰，絢也。」《廣雅》「䋰，連也。䋰，纏也。」
級	級　　	畸立反。《國語》：「明等級以道之礼。」賈逵曰：「等級，上下等差也。」《左氏傳》云：「降一級而辞。」杜預曰：「下階一級也。」【野王案】階之等數，名曰級也。《礼記》：「主人就東階，客就西階，拾級聚足連步以上。」是也。《礼記》又曰：「授車以級。」鄭玄曰：「級，次也。」《史記》「秦始皇賜爵一級。」【野王案】官仕自卑之高，猶階梯而升，所以一命一等名為階級也。《左氏傳》「加勞賜一級」是也。又曰：「斬首廿三級。」【野王案】師旅斬賊首一人，賜爵一級，因名賊首為級也。《說文》：「絲次第也。」
綢	綢　　	直周反。《毛詩》「綢繆束薪。」傳曰：「綢繆，猶纏綿也。」《礼記》「有虞氏之緌，夏后氏之綢練，殷之崇牙，周之璧翣。」鄭玄曰：「緌，亦旍之緌巴〔也〕，夏綢其衽，以練為之流〔旒〕，殷人刻繒為之牙餝，其側亦彌多餝也。」《廣雅》「韜也。纏也。」《礼記》或音昨刀反。
総	総=緫=總	子孔反。《尚書》「百里賦納總。」孔安國曰：「甸服之內，近王城者也。禾槀曰緫，入之供食馬也。」【野王案】距王城百里也。又曰：「惟汝不怠，總朕師。」孔安國曰：「總攝我衆，欲使攝之也。」《周礼》：「一辨其財用而執其總。」鄭玄曰：「總薄之種別与大凡也。」又曰：「王后五路，總重翟朱總。」鄭衆曰：「以繒為之，總著馬勒，直兩耳与兩鑣也。」鄭玄曰：「車𨊫轄亦宜有焉。」《左氏傳》：「總其罪人。」杜預曰：「總，將領也。」《礼記》「總干而山立。」鄭玄曰：「總干，持盾也。」又曰：「喪事欲其總總尓。」鄭玄曰：「總總，趨事皃也。」又曰：「寒氣總至。」鄭玄曰：「總，猶猥卒也。」《楚辞》「紛總總其離合。」王逸曰：「總總，猶尊尊，聚皃也。」又曰：「建黃昏之總旄。」王逸曰：「總，合也。」《方言》：「履，麤也。南楚總謂之麤。」【野王案】總，猶普也。《說文》：「總，聚束也。」《廣雅》「總，皆也。總，眾也。總，結也。總總，衆也。」或為揔字，在手部。束髮之總為𩭤字，在髟部。束穀之總為稯字，在禾部。
約	約　　	於略反。《周易》：「納約自牖。」【野王案】《尔雅》：「約，少也。約，儉也。約，薄也。」《毛詩》「約之閣閣。」《傳》曰：「約，束也。」《箋》云：「約，謂縮板也。」《左氏傳》：「人尋約。」杜預曰：「約，繩也。」《論語》「不可以久處約。」孔安國曰：「久困則為非也。」《考工記》：「凡任索約，大汲其板，謂之无任。」鄭玄曰：「約，縮也。築廧以繩縮其板，大引之，言板橈也。築之則不堅矣。」《礼記》「孔子曰：小人貧斯約。」鄭玄曰：「約，猶窮也。」《說文》：「約，纏也。」又音於妙反。《周礼》：「司約掌邦國及萬民之約劑。」鄭玄曰：「約，言語之約束也。」【野王案】今亦以此音於託反。《周礼》音於妙反。《漢郊歌》：「雷震震。電耀耀。明德鄉。治本約。」亦即是也。又音鳥教反。《楚辞》「土伯九約。」王逸曰：「約，屈也。」【野王案】謂屈節也。《呂氏春秋》「旄象之約」是也。
繚	繚　　	力鳥反。《儀礼》：「奠爵于薦西，興，右(手)取腳〔胏〕，卻左手執本。坐弗繚。右絕末以祭，尚左手。」鄭玄曰：「繚，猶紾也。大夫以上威儀多紾絕之，高〔尚〕左手者，明垂之，及絻〔乃絶〕其末也。」《礼記》「士帶緇紕，再繚四寸。」鄭玄曰：「主以練廣二寸，又再繚之也。」【野王案】繚，猶繞也。《楚辞》「繚之以杜蘅。」王逸曰：「繚，縛束也。」《說文》：「繚，纏也。」
纏	纏　　	除連反。《淮南》：「纏以朱絲。」《說文》：「纏，約也。」日月行舍為躔字，在足部。
繞	繞　　	如小反。《淮南》：「俠繞其船。」《說文》：「繞，纏也。」
紾	紾　　	居忍反。《聲類》亦緊字也。緊，急也，糺也，在緊部。
繯	繯　　	禹善、胡串二反。《國語》：「繯山於有宇。」賈逵曰：「繯，還也。」《方言》：「所以懸㯂也。宋魏江淮之閒謂之繯，或謂之環。」《說文》繯，是也。【野王案】《羽獵賦》「虹蜺為繯」是也。《蒼頡篇》「繯，纗也。」
辮	辮　　	蒲珍反。《說文》：「辮，交也。」
縎	縎　　	古忽反。《說文》：「縎，結也。」《廣雅》：「縎，結不解也。」或為愲字，在心部。
結	結　　	吉姪反。《尚書》「結怨于民。」孔安國曰：「与民結怨也。」《毛詩》「心如結兮。」《傳》曰：「言執義一則用心固也。」《左氏傳》：「使陰里結之。」杜預曰：「結，成也。」又曰：「衣有襘，帶有結。」杜預曰：「〔帶〕結也。」又曰：「成而不結。」杜預曰：「不結，固也。」又曰：「始結陳好。」【野王案】結，猶構也。《楚辞》「結余軫於西山。」王逸曰：「結，旋也。」《淮南》：「君子行斯，手其所結。」許叔重曰：「結，要也。」《呂氏春秋》：「車不結軌。」高誘曰：「結，交也。」《說文》：結，締也。《廣雅》結，詘也。
締	締　　	徒計及。《楚辞》「氣繚轉而自締。」王逸曰：「締，結也。」《說文》：「不解也。」
繃	繃　　	彼萌反。《墨子》：「禹葬會稽，桐棺三寸，葛以繃之。」《說文》：「繃，束也。」
縛	縛　　	扶矍反。《左氏傳》：「襄公縛秦囚。」【野王案】《說文》：縛，束也。又曰：「許男面縛。」杜預曰：「縛手於後，見其面也。」
絿	絿　　	渠周反。《毛詩》「不競不絿」《傳》曰：「絿，急也。」《廣雅》「絿，求也。」
絅	絅　　	苦營反。《說文》：「引急也。」
䌴	䌴　　	力臥反。《說文》：「不紃也。」《蒼頡篇》「不勾也。」
給	給　　	居及反。《周礼》：「享人掌供鼎鑊，以給水火之齊。」【野王案】給，猶供也。《左氏傳》「私欲養求，不給則應」是也。《左氏傳》：「車服從給」杜預曰：「足，給事也。」《國語》：豫而後給。賈逵曰：「給，及也。」又曰：「聰敏肅給。」賈逵曰：「給，足也。」又曰：「內外齊給。」賈逵曰：「給，備也。」《論語》「御人以給。」孔安國曰：「佞人口辞捷給也。」《礼記》「孔子曰：恭而不中礼謂之給。」《說文》：「相足也。」或為𢈈字，在广部。
綝	綝　　	丑林反。《尔雅》：「綝，若也。」《說文》：「綝，止也。」
縪	縪　　	補謚、補蔑二反。《儀礼》：「冠六升，外縪，纓條屬猒。」鄭玄曰：「縪，謂縫著於武也。」《考工記》：「天子圭中縪。」鄭玄曰：「縪，謂以組約其中央為執之，備其失墜也。」《說文》：「縪，止也。」《埤蒼》：「冠絳也。」
䊵	䊵　　	渠周反。《說文》：「䊵，引也。」
終	終　　	之戎反。《尚書》「受終于文祖。」王肅曰：「受堯之終事也。」【野王案】《廣雅》「終，極也。終，窮也。」曰：「昚厥終，惟其始」、《周易》「大明終始」，是也。又曰：「汝終陟元后。」孔安國曰：「汝終，當升為天子也。」《周礼》：「死終則各各盡其所以。」鄭玄曰：：「小〔少〕曰死，老曰終。」《毛詩》「終朝采菜〔藍〕。」《傅》曰：「自旦及食時，為終朝。」《儀礼》：「帷(終)幅長六尺。」鄭玄曰：「終，充也。」《左氏傳》：「求終事。」杜預曰：「終，竟也。」《國語》：「高胡今終。」賈逵曰：「終，猶成也。」《礼記》：「子張曰：君子曰終，小人曰死。」鄭玄曰：「事卒為終。」又曰：「節文終遂焉。」鄭玄曰：「終遂，猶充備也。」《說文》：「終，絿絲也。」《司馬法》：「六尺為步，步百為畝，畝百為夫，夫三為屋，屋三為井，井十為通，通十為城，城十為終。」《埤蒼》以充沒之終為𣧩字，在歹部。
𤽘	𤽘=終	亦古文終字也。古文《尚書》如此。
䌖	䌖　　	辞接、子立二反。《說文》：「䌖，合也。」《蒼頡篇》蠻夷貨名也。《春秋傳》「齊侯獻戎䌖」是也。【野王案】左思《吳客〔都〕賦》：「䌖賄紛紜」是也。
繒	繒　　	似陵、似登二反。《說文》：「帛總名也。」
𦀓	𦀓=繒	《說文》：「籀文繒字。揚雄以為《漢律》宗廟祠丹書告曰也。」
絩	絩　　	他叫反。《說文》：「綺絲之數也。」《漢律》：「綺絲數謂之絩，布謂之總，綬組謂之〔首〕(𨒫)。」
綺	綺　　	袪倚反。《范子計然》：「綺出齊郡」【野王案】《淮南》「慎以綺繡」是也。《說文》：「有文繒也。」
縠	縠　　	胡木反。《戰國策》：「憂國愛民，不如愛尺之縠。」《說文》：「細練也。」《釋名》亦謂之紗縠。
縑	縑　　	古嫌反。《說文》：「兼絲，繒也。」《廣雅》「繰謂之縑。」
𦁆	𦁆=縳	直轉反。《左氏傳》：「縳一如瑱。」杜預曰：「縳，卷也。」【野王案】謂苞之也。又曰：「以帷縳其妻。」《考工記》：「卷而𦁆之是也。《尔雅》：「十羽謂之𦁆。」郭璞曰：「列羽數多少之名也。」《說文》：「一曰鮮支也。」又音居掾反。《聲類》「今作絹字。」
綈	綈　　	徒奚反。《管子》：「民俗為綈。」《說文》：「綈，厚繒也。」【野王案】《史記》「取一綈袍以賜之」是也。《釋名》「似𧋘虫之色，綠而澤也。」
縞	縞　　	古到、古倒二反。《毛詩》「縞衣綦巾。」《傳》曰：「縞，白色也。」《說文》：「縞，鮮支也。」《廣雅》「阿縞，練也。」
練	練　　	力見反。《周礼》：「染人掌春暴練。」鄭玄曰：「暴練，練其素而暴之也。」《說文》：「練，繒也。」煮區〔漚〕絲為湅字，在水部。治金之練為鍊字，在金部。簡擇之練，為揀字，在手部。
䌳	䌳　　	尸移、思移二反。《說文》：「粗紬也。」《蒼頡篇》「細曰絟。粗曰紵。䌳，總大者也。」《字書》「一曰經緯不同也。」
䌤	䌤　　	《蒼頡篇》「經緯不同也。亦生紬也。」《字書》亦䌳字也。
紬	紬　　	除苗反。《說文》：「大絲繒也。」
綮	綮　　	苦體反。《說文》：「緻繒也。一曰徽幟信也，有繠。」《聲類》「一曰戟衣也。」
綾	綾　　	力升反。《方言》：「東齊謂布帛之細者曰綾。」《埤蒼》：「似綺而細也。」
緭	緭　　	胡貴反。《說文》：「緭，繒也。」《埤蒼》：「緭，緒也。」
縵	縵　　	莫旦反。《周礼》：「服車五采，卿乘夏縵。」鄭玄曰：「夏縵，亦五采畫而无篆也。」又曰：「磬師掌教之縵樂。」鄭玄曰：「縵樂，雜聲之和樂者也。」《礼記》「不學慘〔撡〕縵，不能安弦。」鄭玄曰：「雜并也。」《左氏傳》：「降服乘縵。」杜預曰：「車无文也。」《說文》：「繒无文也。」《漢律》「賜衣者，縵表白裏」是也。
繡	繡　　	思又反。《考工記》：「書繪之事五采備謂之繡。」【野王案】《尚書》「黼黻絺繡」是也。
繪	繪　　	胡攜反。《尚書》「山龍華虫作繪。」孔安國曰：「繪，會五采也。」《論語》「繪事後素。」鄭玄曰：「繪，會也。」
絢	絢　　	許縣反。《毛詩》「于嗟絢兮。」《傳》曰：「絢，遠也。」《儀礼》：「玄纁，纁繫長尺絢組。」鄭玄曰：「采文成曰絢。」《論語》「素以為絢兮。」馬融曰：「絢，文皃也。」
絃	絃　　	《廣雅》「絲索也。」《聲類》亦絢字也。
緀	緀　　	且奚反。《毛詩》「緀兮斐兮，成是貝錦。」《傳》曰：「緀、斐，文章相錯也。」《韓詩》「文皃也。」
䋛	䋛　　	莫體反。《尚書》「藻、火、粉、䋛。」孔安國曰：「繡文若聚米也。」
絹	絹　　	居掾反。《說文》：「生霜如陵䅌也。」《廣雅》「䋷總、鮮支、縠，絹也。」《聲類》「絹，緗也。今以為𦁆字。」《字書》生繒也。
緑	緑=綠	力足反。《楚辞》：「綠葉兮素榮。」王逸曰：「綠，青也。」《說文》：「帛青皂色也。」古文為𢅞字，在帛部。
縹	縹　　	匹繞反。《楚辞》「翠縹兮為裳。」王逸曰：「衣服耀青蔥也。」又曰：「顧列孛兮縹(縹)。」王逸曰：「視彗光弊弊也。」《說文》：「帛青白色也。」末細之縹為為蔈字，在草部。
䋭	䋭　　	餘祝反。《說文》：「帛青經縹緯也。一曰䋭陽染也。」
絑	絑　　	之瑜反。《尚書》「大瑟絑弦達越，大琴絑絃達越。」鄭玄曰：「朱，尗文也。」《說文》：「純赤繒也。」《虞書》舟字也如此。
纁	纁　　	虛軍反。《尔雅》：「三染謂之纁。」郭璞曰：「纁，降〔絳〕也。」《考工記》：「染三入為纁。」《說文》：「淺絳也。」
絀	絀　　	式出反。《史記》：「卻冠銶絀。」徐廣曰：「絀，絳也，紩之別名也。」《蒼頡篇》紩也。
絳	絳　　	古贛反。《說文》：「大赤繒也。」《蒼頡篇》：「絳縣在河東。」【野王案】晉所都也。《左氏傳》「自雍及絳」是也。
綰	綰　　	烏睆反。《淮南》：「綰抱而鼓。」許叔重曰：「綰，貫也。」《說文》：「惡色絳也。一曰綃也。」
縉	縉　　	子燼反。《說文》：「帛赤色也。《春秋傳》有縉雲氏。《礼記》有縉緣也。」
緹	緹　　	他礼反。《周礼》：「赤緹用羊。」鄭玄曰：「縓色也。」《說文》：「帛赤黃色也。」
綪	綪　　	且見反。《左氏傳》：「綈旃綪旍。」杜預曰：「綪、綈，大赤也，取染草名也。」
縓	縓　　	睢絹反。《尔雅》：「一染謂之縓。」郭璞曰：「今之紅也。」鄭玄注《儀礼》：「縓，淺絳也。」《說文》：「帛赤黃色也。」
紫	紫　　	子尓反。《論語》「惡紫之奪朱」《說文》：青赤色也。
紅	紅　　	胡工反。《論語》「紅紫不以為褻服。」《說文》：「帛赤白色也。」《廣雅》「縓謂之紅。」《漢書》：「女紅之物。」如淳曰：「紅亦左也。」陳粟為䉺字，在米部。
繱	繱　　	且公反。《說文》：「青白色也。」今或為蔥字，在草部。
紺	紺　　	古感反。《論語》「君子不以紺緅餝。」《說文》：「白染青而揚赤色也。」
綨	綨=綦	渠基、渠記二反。《尚書》「四人綦弁執弋〔戈〕。」孔安國曰：「綦文鹿子皮弁，亦土〔士〕也。」《毛詩》「縞衣綦巾。」《傳》曰：「蒼艾色也。」《箋》云：「綦，棊〔綦〕文也。」《穀梁傳》：「兩足不能相過，齊謂之踙，衛謂之縶。」劉兆曰：「天性然者也。綦，連絣也。踙，聚合不解放也。縶，如見絆也。」《礼記》「世子綦組綬。」鄭玄曰：「綦文，雜色也。」又曰：「偪屨著綦。」鄭玄曰：「綦，屨繫也。」《方言》：「車下鐵，陳宋淮楚之閒謂之畢，大車謂之綦。」郭璞(曰)：「鹿車也。」《說文》：「女所幋也。一曰不借綦也。」《廣雅》：「履給謂之綦蹇也。」或為(□)字，在(□)部。
綦	綦　　	《字書》亦綨字也。
繰	繰　　	子老反。《說文》：「帛如紺色也。或曰染霜也。」《廣雅》「繰，青也。」《字書》或為(□)字，在(□)部。五采之繰為繰為繅字。
緇	緇　　	側飢反。《毛詩》「緇衣之宜兮。」《傳》曰：「緇，黑色也。」《考工記》：「染羽七入為緇。」
䊷	䊷　　	《周礼》：「入幣𥾑帛。」鄭玄曰：「實緇字也。古作緇，以才為聲。」
纔	纔　　	使監、仕緘二反。《說文》：「帛雀頭色也。一曰微黑色也。一曰如紺也。一曰淺也。」《漢書》：「纔數月耳。」文穎曰：「青聲。」【野王案】此亦音似來反，猶僅能，方能也。鄭玄注《周官》、《礼記》亦為裁字。《東觀漢記》及諸史、賈逵注《國語》並為財字也。
𦃖	𦃖=𤎥=菼	他敢反。《說文》：「帛騅色也。」《詩》曰「毳衣如𦃖」是也。《韓詩》為𤎥字，在帛部。今並為菼字，在草部。
綟	綟=䓞	力計反。《漢書》：「金璽綟綬。」如淳曰：「綠色也，綬以綠為質也。」晉灼曰：「草名也，出琅琊平昌縣，似艾，可染綠也。」《說文》：「帛䓞染也。」《聲類》此亦䓞字也，在草部。
紑	紑　　	孚不、孚丘二反。《毛詩》「絲衣其紑。」《傳》曰：「絜鮮皃也。」《韓詩》盛皃也。
緂	緂　　	充甘反。《淮南》：「婦人不得緂麻考縷。」《說文》：「穴謂之緂，謂衣采色鮮也。」《蒼頡篇》「緂如，衣皃也。」
繻	繻　　	汝俱反。《周礼》：「羅氏掌蜡，則作羅繻。」鄭衆曰：「羅繻，細密之羅也。」《說文》：「繒采色也。」又音思俱反。《漢書》「關吏与終軍繻。」張晏曰：「符書帛裂而分之，若券別也矣。臣瓚以為漢制出入關用傳猶令過所也。皆用印對，无裂繒帛之製也，此故用傳耳，而復更有券識其往還。故關吏曰：『為復傳，還當合符也。』未必是繒帛也。或曰可以為符信劵名也。」蘇林曰：「繻，帛邊也。舊關出入皆以傳。傳煩，因裂繻頭，合以為符信也。」【野王案】《左氏傳》：「祀子帛字裂繻。」《埤蒼》為字，在巾部。
縟	縟　　	如屬反。《喪服傳》：「喪成人者，其文縟。喪未成人者，其文不縟。」鄭玄曰：「縟，猶數也。文數者，謂變除之節也。」《說文》：「繁采餝也。」
纚	纚　　	山綺反。《儀礼》：「纚廣終幅長六尺。」鄭玄曰：「纚，今之幘涼也。終，充也。纚一幅六尺，足以致髮而結之也。」《說文》：「冠織也。」【野王案】所以為冠也。《漢書》：江充「冠單纚步搖」是也。《釋名》「纚，簁也。麁〔麤〕可以簁物也。」《楚辞》「索胡繩之纚纚。」王逸曰：「索好皃也。」又曰：「舒佩兮禁纚。」【野王案】森纚，好皃也。《西京賦》：「奮長袖之颯纚。」薛綜曰：「長袖皃也。」
縰	縰=纚	《字書》亦纚字也。
紘	紘　　	為萌反。《周礼》：「弁師掌王之五冕皆朱紘。」鄭玄曰：「朱組為紘也。紘條屬兩端於武繅也。」鄭玄注《礼記》：「冠有笄者有紘，紘在纓處，兩端上屬，下不結也。」杜預注《左氏傳》：「紘纓從下而上者也。」《說文》：「冠卷也。」《儀礼》：「頌聲磬西紘。」鄭玄曰：「紘，編磬繩也。」《淮南》：「知八紘九野之刑垺〔埒〕。」許叔重曰：「紘，維也。」【野王案】揚雄《解難》「燭六合，嬥〔耀〕八紘」是也。
紭	紭=紘	《說文》：亦紘字也。
紻	紻　　	於兩反。《說文》：「紻，纓也。」《蒼頡篇》「亦題勒也。」
紞	紞　　	丁敢反。《國語》：「親織玄紞。」賈逵曰：「冠垂者也。」《說文》：「冕冠垂塞耳也。」《儀礼》：「緇衾，赬裏，无紞。」鄭玄曰：「紞，被之織也。」《礼記》「衾五幅无紞。」鄭玄曰：「紞以組類為之，綴之領側，若今被識。生時單被有識，死去也。」
纓	纓　　	於成反。《周礼》：「鞶纓十有再就。」鄭衆曰：「當馬胷前，削革為之。」鄭玄曰：「馬鞅也。」《礼記》「玄冠朱組纓，天子之齋冠。玄冠丹組纓，諸侯之齋冠。玄冠綦組纓，士之齋冠也。」《說文》：「纓，冠糸也。」
緌	緌=綏	乳隹反。《周礼》：「夏采掌大喪，以乘車建緌，復于四郊。」鄭玄曰：「以旄牛(尾)為之，綴之於幢上，所謂注旄(竿)首者也。」《礼記》「有虞氏之緌。」鄭玄曰：「緌，所云大麾也。」《周礼》「建大麾以田」是也。又曰：「武車緌旌。」鄭玄曰：「盡飾也。緌，謂垂舒之也。」《儀礼》：「始冠，緇布之冠也。太古冠布，齋則繢之其緌也。孔子曰：吾未之前聞也，冠而弊之可也。」鄭玄曰：「緌，冠飾，太古質，蓋无餝也。」【野王案】鄭玄注《礼記》「纓之餝也。」《礼記》「拂髮髦，冠緌纓」、「緇布冠繢緌，諸侯之冠也」、「自天子下達，有事然後緌」是也。《尔雅》：「緌，繼也。」又曰：「縭，緌也。」郭璞曰：「緌，繫也。」《說文》：「繼冠纓也。」
緄	緄　　	古本反。《毛詩》「竹閉緄騰〔縢〕。」《傳》曰：「緄，繩也。」《說文》：「織成帶也。」
紳	紳　　	師仁反。《論語》「子張書諸紳。」孔安國曰：「紳，大帶也。」鄭玄注《礼記》：「所以自紳約也。」《廣雅》「紳，束也。」或為𩉼字，在革部。
縌	縌　　	宜戟反。《續漢書》：「黃赤綬，綠青綬，縌皆長三尺二寸為之，与綬同采而首半之。縌者，古佩襚也。佩襚相迎受，故曰縌。紫綬以上，縌綬之閒得施玉環。黑綬、黃綬皆長二尺，与綬同采而首半之。凡織綬，先合單紡為一絲，四絲為一扶，五扶為一首，五首成一文。文采淳為一圭，首多者絲細，少者絲麁〔麤〕，皆廣尺六寸。」《說文》：「紱，縌也。」《蒼頡篇》「綬絲也。」
繟	繟　　	充善反。《毛詩》檀車繟繟傳曰繟繟弊皃也。《礼記》其樂心感者其聲繟以緩。鄭玄曰：繟寬繟之皃也。《說文》：繟帶綬也。《聲類》亦為幝字也。在巾部。
綬	綬　　	時帚反。《周礼》：「幕人掌帷幕、幄綬之事。」鄭衆曰：「綬組，所以繫帷也。」《礼記》「天子玄組綬，公侯朱組綬，大夫畫組綬，子綦組綬，士縕組綬也。」鄭玄曰：「綬者，所以貫佩玉相承受者也。」《尔雅》：「遂〔繸〕，綬也。」郭璞曰：「即佩玉之組，所以連繫瑞玉，因通謂之遂也。」《續漢書》：「古者佩玉尊卑有叙，五霸迭興，戰兵不息，佩非戰器，紱非兵旗，於是解去紱佩，單〔留〕其絲襚，以為章表。紱佩既廢，秦乃以采組連錯於襚，光明章表，傳相結綬，故謂之綬也。」《廣雅》「綸組，紱綬也。」
緺	緺　　	古華、公蛙二反。《說文》：「綬紫青色也。」
組	組　　	作古反。《尚書》厥篚主緟璣組。孔安國曰：組綬也。《說文》：綬屬也。其小者以為冠纓。《尔雅釋草》：似組東海有之。郭璞曰：海中草生有象組者因以為名也。
纂	纂　　	子緩反。《國語》：縷纂以為奉。賈逵曰：奉藉也。所以藉玉之縷也。以縷織纂取其易也。《楚辞》纂組綺縞。王逸曰：纂組綬類也。漢書錦纂組害女切應劭曰今五采屬綷也。《說文》：似組而赤黑也。
𦆈	𦆈　　	《字書》亦纂字也。
紐	紐　　	女九反。《周礼》：「弁師掌王之五冕，皆延鈕。」鄭玄曰：「紐，小鼻在武上，笄所貫也。今時冠卷當簪者廣衣〔袤〕以冠，縱其舊象與。」《說文》：「紐，絲也。一曰結可解也。」【野王案】《礼記》「弟子縞帶并紐」是也。《廣雅》「紐，采也。」劒鼻之紐為㺲字，在王部。或為鈕字，在金部。
綸	綸　　	力旬、工頑二反。《周易》：「弥綸天地之道。」劉瓛曰：「弥，廣也。綸，經理也。」《毛詩》「之子于釣，言綸之繩。」《箋》云：「綸，釣繳也。」《礼記》：「公子曰：王言如絲，其出其〔如〕綸。」鄭玄曰：「今有秩，嗇夫所佩也。」《續漢書》：「百石青納〔紺〕綸一采，婉轉繆織，長二尺。」《說文》：「糾青絲綬也。」《范子計然》：「布平者綸絜之末，其无絲之國出布不可以布平為綸末也。」【野王案】此謂麻絲挐〔絮〕為綸也。《尔雅·釋草》：「綸，東海有之。」郭璞曰：「海有象之，因以為名也。」《太玄經》：「(玄)鴻綸天。」宋忠曰：「綸，絡也。」《方言》：「或謂車紂為曲綸。」郭璞曰：「今江東通呼索為綸也。」
綎	綎　　	達丁反。《呂氏春秋》：「莫敢愉綎。」高誘曰：「愉，解也。綎，綬也。」《說文》：「絲緩也。」
絙	絙　　	胡官反。《說文》：「絙，綬也。」
繐	繐　　	思銳反。喪服經繐襄裳。鄭玄曰：「治縷如小切(功)，而成布四升半，細其縷者也。凡布細而疏者謂之繐，今南陽有鄧繐布也。」《說文》：「或以為今有如白越布者也。」
𦄑	𦄑=繐	《說文》：「蜀細布也。」《聲類》亦繐字也。
𦇀	𦇀=繐	《聲類》繐字也。
𦃙	𦃙　　	補各反。《說文》：領連也。【野王案】此亦襮字也。襮，黼領也，在衣部。
紟	紟　　	渠禁、渠金二反。《儀礼》：「絞紟衾。」鄭玄曰：「紟，單紟，單被也。」鄭玄注《礼記》：「既斂，所用束緊之者也。」《礼記》：「婦事舅姑紟纓。」鄭玄曰：「紟，帶也。」《說文》：「衣絲也。」《聲類》「帶綴也。」或為衿字，在衣部。
䋮	䋮=紟	《字書》籀文紟字也。
絝	絝　　	口故反。《淮南》：「短衣不絝，以便涉游。」【野王案】《說文》：「脛衣也。」相如《上林賦》：「絝白虎。」《漢書音義》曰：「絝，絆絡之也。」
繑	繑　　	近遙反。《說文》：「絝紐也。」或為𢄹字，在巾部。
緥	緥=褓	補道反。《淮南》：「成王在繈緥之中。」《說文》：「小兒衣也。」或為褓字，在衣部。
繜	繜　　	子昆反。《說文》：「薉貉民女子无絝，以帛為脛空，同補絮核〔用絮補核〕，名曰繜衣，狀如襜襦也。」《蒼頡篇》「毋繜，布名也。」
纀	纀　　	輔木反。《尔雅》：「裳削幅謂之纀。」郭璞曰：「削殺其幅，之衣之裳也。」《字書》為襥字，在衣部。
紴	紴　　	補柯、補靡二反。《說文》：「扁諸〔偏諸〕屬也。」《蒼頡篇》「錦類也。」《聲類》「水波錦文也。」
絛	絛　　	吐刀反。《周礼》：「革路襲勒，縧纓五就。」鄭玄曰：「其樊纓以縧絲飾之也。」《說文》：「扁諸〔偏諸〕也。」
䋐	䋐　　	禹月反。《說文》：「䋐，采也。一名〔車馬飾〕(事馬君)也。」《蒼頡篇》「希繐類也。」
緃	緃　　	子凶反。《說文》：𥾐屬也。
紃	紃　　	道遵反。《礼記》「韠紃以五采。」鄭玄曰：「紃，施諸縫中，若今之絛也。」又曰：「織絍組紃。」鄭玄曰：「紃，條也。」
緟	緟　　	除恭反。《說文》：「增益也。」《蒼頡篇》「緟，曡也。」《聲類》「緟，複也。」《字書》或為褈字，在衣部。今並為重字，在重部。
纕	纕　　	先羊反。《國語》：「懷挾纓纕。」賈逵曰：「馬纕帶也。」《楚辞》：「既替余以蕙纕。」王逸曰：「佩帶也。」《說文》：「紆辟也。」《廣雅》「絭謂之纕。」《聲類》「收衣袖，絭也。」
纗	纗　　	尤恚、胡卦二反。《說文》：「維紘中繩也。」
縜	縜　　	禹貧反。《考工記》：「上維下維舌尋，縜寸焉。」鄭衆曰：「縜，籠維也。」《說文》：「維持，維繩紐者也。」
綅	綅　　	思廉反。《毛詩》「貝冑朱綅。」《傳》曰：「以朱綅綴之也。」《韓詩》「綅，綫也。」《說文》：「縫線也。」《埤蒼》：「黑經白緯曰綅。」【野王案】《礼記》以此作纖字也。
䋉	䋉=袕	胡珠〔玦〕反。《說文》：「縷一枚也。」《聲類》「䋉謂之褮，縷一條也。」【野王案】《尔雅》為袕字，在衣部。
縷	縷　　	力禹反。《尔雅》：「旂維以縷。」郭璞曰：「用朱縷連持旍，令不曳地也。」【野王案】《說文》：「縷，綫也。」《楚辞》「秦韝齊縷」是也。《公羊傳》：「牛馬維縷。」何休曰：「繫馬曰維，繫牛曰縷。」《方言》：「襜褕，以布而无緣，弊而紩之謂之襤縷。」又曰：「襤縷，敗也。南楚凡人貧衣被醜弊，謂之襤縷。」故《左氏傳》「蓽〔篳〕路襤縷，以𥔩〔啟〕山林。」殆謂此也。又曰：「帗縷，毳也。陳宋鄭衛之間謂之帗縷。」郭璞曰：「謂物之行弊者也。」
綫	綫　　	思箭反。《周礼》：「縫人掌王宮之縫線之事。」鄭衆曰：「綫，縷也。」
線	線　　	《說文》：古文糹字也。
縫	縫　　	扶封反。《周礼》：「縫人掌王宮之縫線之事，以役女御。」鄭玄曰：「女御，縫裁王及王后衣服者也。」《礼記》：「縫齊倍要。」鄭玄曰：「縫，紩下齊也。」【野王案】《說文》：「以鍼紩衣也。」《毛詩》「可以縫常〔裳〕」、「羔羊之縫」是也。《左氏傳》：「伍承弥縫。」杜預曰：「承隟〔隙〕而弥縫闕漏也。」又曰：「弥縫弊邑。」杜預曰：「弥縫，猶補合也。」《廣雅》「縫，會也。」
緁	緁　　	且立反。《喪服傳》：「齋緁也。」【野王案】謂紩常〔裳〕下也。《漢書》：「緁以扁諸。」晉灼曰：「以扁諸縫著衣也。」《說文》：「緶䌌，緁也。」《廣雅》「緁，索也。」或為䌌字。
䌌	䌌=緁	《楚辞》「襲英衣兮緹䌌。」王逸曰：「重我絳袍，服衣鮮也。」《說文》：亦緁字也。
紩	紩　　	治銍反。《尔雅》：「黹，紩也。」郭璞曰：「今人呼縫紩衣(為)黹」。《方言》：「紩衣謂之縷。」《說文》：「縫衣也。」《廣雅》「紩，納也。紩，索也。」古文為鉄字，在金部。
緛	緛　　	女兗反。《說文》：衣戚〔蹙〕也。《廣雅》「緛，縮也。」《聲類》「戚，縫衣也。」
䋎	䋎　　	除莧反。《說文》：「補縫也。」《聲類》「縫解也。」或為䘺字，在衣部。
繕	繕　　	時戰反。《周礼》：「繕人掌王之用弓矢。」鄭玄曰：「繕之言勁也，善也。」《左氏傳》：「征繕以輔孺子。」杜預曰：「繕，治也。」《說文》：「繕，補也。」
絬	絬=褻	思裂反。《論語》「絬裘長短右袂。」《蒼頡篇》「絬，堅也。」《字書》亦褻字也。褻，私服也，燕衣也，在衣部。
纍	纍=累	力誰反。《左氏傳》：「兩釋纍囚。」杜預曰：「累，繫也。」《國語》：「甲不解累，兵不解翳。」賈逵曰：「累，甲藏也。翳，所以弊兵也。」《論語》：「雖在累紲之中。」孔安國曰：「累〔縲〕，黑索也。」《莊子》：「夫揭竿累。」司馬彪曰：「累，綸也。」《說文》：「綴得理也。一曰大索也。」又音力偽反。《尚書》：「弗矜細行，終累大德。」孔安國曰：「輕忽小物而積害毀大也。」《左氏傳》：「相時而動，无累後人。」【野王案】為人所接持經始曰累。《公羊傳》：「宋督殺其君與夷及其大夫。孔子及者何累也。仇牧、荀息皆累也。」何休曰：「累，從君(而)死，齊人語也。」《穀梁傅》：「及慶寅，慶寅累也。」劉兆曰：「累，黨屬也。」又曰：「(及)箕，鄭(父)累也。」劉兆曰：「累，連及也。」《礼記》：「孔子曰：不累長上。」鄭玄曰：「累，猶縿也。」及騷弔楚湘之累。《漢書音義》曰：「諸不以罪死曰累，荀息、仇牧是也。」【野王案】此義亦或音力錐反。重積之累音力棰反，或為絫字，在厽部。
累	累　　	《字書》亦纍字也。
緱	緱　　	胡溝反。《說文》：「劒緱也。」《蒼頡篇》「刀劒首青絲扁鐘也。《漢書》河南有緱氏縣。」
縭	縭=纚	力支反。《毛詩》「紼縭維之。」《傳》曰：「縭，緌也。」《尔雅》亦云。郭璞曰：「謂繫之也。」《韓詩》「縭，笇也。」《毛詩》又曰：「親結其縭。」《傳》曰：「婦人之褘謂之縭。縭，緌也。」郭璞曰：「即今之香嬰〔纓〕也。褘邪交結帶，繫之於體，因名為褘。緌，繫也。」《音義》曰：「此女子既許嫁之所著，亦繫屬於人，義見《礼記》。詩曰：『親結其縭』，謂母送女重結其可繫者，以申戒之也。」又曰：「縭，介也。」郭璞曰：「縭者，繫也。介，猶閡也。」《字書》：「或作纚，《韓詩》縭也。」《說文》：「以絲介履也。」
繄	繄　　	於奚反。《周礼》：「安車繄總。」鄭衆曰：「繄，青黑色也。」《方言》：「繄袼謂之䙔。」郭璞曰：「即小兒㳄裏衣也。」《說文》：「戟徽也。一曰赤黑色繒也。」語發聲為𧫦字，在言部。
縿	縿　　	所巖反。《尔雅》：「纁帛，縿也。素升龍于縿。」郭璞曰：「衆旈所著也。」《說文》：「旍旗之游也。」或為𩌰字，在革部。
徽	徽　　	虛歸反。《周易》：「寘于徽纆。」【野王案】徽纆，所以繫也。《尚書》「昚〔愼〕徽五典。」王肅曰：「徽，美也。」《尔雅》：「徽，善也。」郭璞曰：「《詩》云：太姒嗣徽音，是也。」又曰：「婦人之徽謂之縭。」郭璞曰：「即今香嬰也。徽耶〔邪〕交絡帶，繫之於體，因名為徽也。」《楚辞》：「破伯牙之號鍾，挾人箏而張徽。」王逸曰：「徽，張弦也。」《淮南》：「鄒忌徽而威王終又〔夕〕悲。」許叔重曰：：「鼓琴脩弦謂之徽。」《說文》：「耶幅也。一曰參糾繩也。一曰大索也。」《蒼頡篇》「弩伏也。武庫有徽，徽狀如鋋。」婦人縭也，《尔雅》或為褘字，在衣部。旗徽幟為幑字，在巾部。
紉	紉　　	女巾、女鎮二反。《礼記》「衣裳䘺裂，紉針請補綴。」【野王案】紉，繩縷也。《楚辞》「紉秋蘭以為佩。」王逸曰：「紉，索也，展而續之也。」《方言》：「𠟪，續也，楚謂之紉。」郭璞曰：「今亦以綫貫針為紉。」《說文》：「撣繩也。」《廣雅》「紉，襞也。」紉也柔紉之紉為韌字，在韋部。
䋫	䋫　　	側耕反。《儀礼》：「陳襲衣于房中，西領南上不䋫。」鄭玄曰：「䋫，屈也。江淮之間謂縈收繩曰䋫。」《說文》：「紆縈繩也。一曰急殆之聲也。」
繩	繩　　	視升反。《尚書》「糾諐繩繆，格其非心。」孔安國曰：「彈正過謬誤，檢其非妄之心也。」又曰：「木從繩則正。」【野王案】《說文》：「繩，索也。」《世本》：「倕作規矩淮繩。」宋忠曰：「倕，舜臣也。繩，所以取直也。」《毛詩》「其繩則直。」《傳》曰：「宜〔言〕不失繩直也，垂之謂之縮。」《箋》云：「繩者，營其廣輪方制之正也。既正，則以索縮其築板，上下相承。乘聲之誤也。當為繩。」又曰：「繩其祖武。」《傳》曰：「繩，戒也。」《礼記》「以繩德厚。」鄭玄曰：「繩，猶度也。」《尔雅》：「繩繩，戒昚〔愼〕也。」【野王案】《毛詩》「宜尓子孫，繩繩兮」是也。《韓詩》「繩繩，敬皃也。」《廣雅》「繩，直也。」繩譽之繩為譝字，在言部。
縈	縈　　	於宮反。《毛詩》「葛虆縈之。」《傳》曰：「縈，旋也。」《說文》：「縈，收韏也。」
絇	絇　　	求俱反。《周礼》「履人掌赤繶、青絇。」鄭玄曰：「絇，救也，著於冩〔舄〕屨之頭以為行戒也。」鄭玄注《儀礼》：「絇之言拘也，狀如刀衣，鼻在屨頭也。」《尔雅》：「絇謂之救。」郭璞曰：「救絲以為絇也。或曰亦日〔罥〕名也。」《說文》：「纑繩絇也。」《字書》為𡱺字，在履部。
縋	縋　　	直偽反。《左氏傳》：「夜縋而出。」杜預曰：「縋，懸也。」《說文》：「以繩有所懸也。」《廣雅》「縋，索也。」鎮笮之縋為硾字，在石部。
絭	絭　　	袪媛反。《說文》：「攘臂繩也。」
緘	緘　　	古咸反。《莊子》：「其厭也如緘。」《說文》：「束篋也。」《廣雅》「緘，索也。」
縢	縢　　	達曾反。《尚書》「以啓金縢之書。」孔安國曰：「縢，緘也。」《毛詩》：「竹閉緄縢。」《傳》曰：「縢，約也。」又曰：「朱英綠縢。」《傳》曰：「縢，繩也。」
編	編　　	卑綿、蒲典二反。《周礼》：「追師掌王后之首餝為編。」鄭玄曰：：「編，編列髮為之其遺象，若今之假髻也，服以以垂。」《公羊傳》：「春秋編年。」劉兆曰：「編，比連也。」《莊子》：「或編曲，或鼓琴而歌。」【野王案】《蒼頡篇》「編，織也。」《楚辞》「糾思心以為纕，編愁苦以為膺」是也。《淮南》：「編戶齊民。」【野王案】編，猶列也。《漢書》「諸將故与帝為編戶」是也。《說文》：「次簡也。」【野王案】《史記》「孔子記易，韋編三絕」是也。《聲類》「以繩編次物也。」
維	維　　	翼錐反。《周礼》：「建牧立監，以維邦國。」鄭玄曰：「維，猶聯結也。」又曰：「節服氏掌維王之太常。」鄭衆曰：「維，持之也。」《毛詩》：「縶之維之」，《傳》曰：「維，繫也。」《國語》：「皆在北維。」賈逵曰：「北維，北方也。」《楚辞》：「斡維焉繫。」王逸曰：「維，紘也。」《管子》：「礼儀廉恥，是謂四維。四維不張，國乃滅亡。」《淮南》：「天有四維，東北為報德之維，西南為信陽之維，東為陽之維，西北號道〔通〕之維。」《說文》：「車蓋維也。」《廣蒼》：「維，豈也。維，隅也。」
絥	絥　　	庋秋、扶幅二反。《說文》：「車絥也。」《蒼頡篇》「茵絥也。」或為𨋩字，在車部。或為𩎧字，在韋部。或為𩊙字，在革部。
䋊	䋊　　	之成反。《說文》：「䋊綊，乘輿馬餝也。」
綊	綊　　	胡篋反。《說文》：「䋊綊也。」
繁	繁　　	枎藩反。《毛詩》：「正月繁霜。」《傳》曰：「繁，多也。」《礼記》：「孔子曰：辭讓之節繁。」鄭玄曰：「繁，猶盛也。」又音蒲柯反。又姓也。《漢書》有繁延壽。
繁	繁　　	扶元反。《說文》：「馬髮髦餝也。」《春秋傳》：「可以稱鈴〔旌〕繁乎」是也。
𥿋	𥿋　　	《說文》：「亦䋣字也。」
繮	繮　　	居羊反。《說文》：「馬緤也。」或為韁字，在革部。
紛	紛　　	孚云反。《尚書》「𢾭重筍席，玄紛純。」孔安國曰：「玄紛，黑綬也。」《左氏傳》：「獄之放紛。」杜預曰：「放，縱也。紛，乱也。」《楚辞》「紛吾既有此內美。」王逸曰：「紛，盛皃也。」《孟子》：「紛紛与百工交易。」【野王案】《廣雅》「紛紛，乱也。」《方言》：「紛無，言既廣又大也。東甌之間或謂之紛無。」《說文》：「馬尾韜也。」《蒼頡篇》「馬尾餝也。」《廣雅》：「紛紛，衆也。紛繷，不善也。紛，苦也。」《聲類》：「緺也。」繽紛〔𩰝𩰟〕闘爭為𩰟字，在門部。
紂	紂　　	除柳反。《方言》：「(車紂)，自關而西謂之紂。」《說文》：「馬緧也。」《謚法》：「殘義害德曰紂，賊民多殺曰紂。」劉熙曰：「因殷紂惡如是，就以為謚也。」
□	□　　	《字書》古文紛字也。(⿱⿰民安心)
緧	緧　　	且牛反。《考工記》：「車下阨，不援其邸，必緧其牛後。」鄭衆曰：「緧，紂也。」《方言》：「紂，自關而東、周洛韓鄭汝穎而東，謂之緧也。」
䋺	䋺　　	《字書》亦緧字也。或復為鞧字，在革部。
絆	絆　　	補漫反。《漢書》：「貫仁義之羈絆。」《說文》：「馬馽〔縶〕也。」
綇	綇=𦄼=𦅨	先酒反。《莊子》：「連之以羈綇。」《說文》：「絆前兩足也。《漢書》：蠻夷本今有枲綇也。〔《漢令》：蠻夷卒有𦅨〕」
紖	紖　　	直忍反。《礼記》「迎牲，君執紖。」鄭玄曰：「所以牽牲也。《周礼》作鈏〔絼〕。」又曰：「牛則執紖。」鄭玄曰：「所以繫制之者也。」《廣雅》「紖，索也。」
絼	絼=紖	《周礼》：「祭祀，餝牛置絼。」鄭衆曰：「著牛鼻繩，所以牽牛者也。今之〔時〕謂之雉。」鄭玄曰：「(絼)字當以豸為聲也。」《字書》亦紖字也。
䊶	䊶=紖	《字書》亦紖字也。
縼	縼　　	詞縜反。《說文》：「以長繩係牛也。」《字書》或為𢳄字，在手部。
縻	縻　　	靡知反。《說文》：「牛轡也。」《蒼頡篇》「牛繮也。」《廣雅》「縻，繫也。」【野王案】《史記》「羈縻勿絕」是也。又曰：「縻，小〔分〕也。縻，𢻾〔散〕也。縻，索也。」散失之縻為𪎕字，在广部。
𥿫	𥿫　　	尸賜反。《聲類》「𥿫，重也。」《說文》以為亦縻字也。
𦄿	𦄿=纆	文勒反。《周易》：「係用𦆮𦄿，寘于藂蕀。」【野王案】《說文》：「𦄿，索也。」《淮南》「共擔𦄿採薪」是也。
纆	纆=𦄿	《聲類》亦𦄿字也。
絠	絠　　	翼宰反。《說文》：「彈彄也。」《蒼頡篇》「絠，紘也。」
紲	紲=緤	思列反。《左氏傳》：「臣負羈紲。」杜預曰：「紲，馬繮也。」【野王案】凡所以繫制畜牲者皆曰紲。《礼記》「犬則執紲」是也。《論語》「雖在累紲之中。」孔安國曰：「紲，攣也，所以拘罪人也。」《考工記》：「弓人為弓，桓角而達，避始終紲，非弓之利也。」鄭玄曰：「紲，弓抉也。送矢不疾，則若見紲於抉者，為發絃時𪝌〔備〕預〔損〕傷也。詩云『竹抉緄縢』是也。」《楚辞》「登浪風(雨)而紲馬。」王逸曰：「紲，繫也。」《方言》：「紲，緒也，南楚曰紲。」《廣雅》「紲，索也。」
緤	緤=紲	《說文》：亦紲字也。
縆	縆=緪	公曾反。《楚辞》「縆瑟兮交鼓。」王逸曰：「縆，急張絃也。」【野王案】《淮南》「大絃縆則小絃絕」、《大戴礼》「太師縆瑟而稱不習」是也。《淮南》又曰：「縆履趹步。」許叔重曰：「縆，勒也。趹，疾也。」《說文》：「縆，索也。」亦与𢬎字同。𢬎，急引也，在手部。
繘	繘=𦇹	居律反。《周易》「汔至亦未繘井。」《方言》：「關西謂綆為繘。」郭璞曰：「汲水索也。」古文為𦇹字，在絲部。
綆	綆　　	格杏反。《左氏傳》：「陳畚拘具綆缶。」杜預曰：「綆，汲繩也。」《方言》：「繘，自關而東周洛韓魏之間謂之綆。」《考工記》：「望(其)轂，欲其眼也。視其綆，欲其爪之正。」鄭玄曰：「爪，謂幅入〔牙〕(身)中者也。」鄭衆曰：「綆讀為〔山〕東言餅〔之餅〕，謂輪箄也。音補(管)反。」鄭玄曰：「輪離箄牙爪正也。」
𦅾	𦅾=繳	之若反。《孟子》：「以為鴻鵠將至，思援弓繳而射之。」【野王案】繳，即矰矢射也。《說文》：「生絲縷也。」《廣雅》「縞謂之繳。」又曰：「𦅾，纏也。」
繴	繴　　	補戟反。《尔雅》：「繴謂之罿。罿謂之罬。」郭璞曰：「今幡車也，有兩轅，中施罔以捕鳥也。」《字書》或為𦌠字，在罔部。
䋨	䋨　　	匹甫返。《說文》：「䋨，治敝絮也。」
䋋	䋋=緡	亡巾反。《毛詩》「其釣伊何，維絲伊䋋〔緡〕。」《傳》曰：「䋋，綸也。」又曰：「言䋋之絲。」《傳》曰：「䋋，被也。」《箋》云：「言木荏苒，然人則被之弦以為弓也。」《尔雅》：「䋋，綸也。」郭璞曰：「江東謂之䋋。」《史記》「物笄〔初筭〕䋋錢。」李斐曰：「糸也，貫錢一貫千錢也。」如淳曰：「胡公云名錢為䋋者，詩云：『抱布貿糸』，故謂䋋錢。」臣瓚曰：「商賈居積及伎巧之家，非農桑所生，謂之䋋。茂陵中書有䋋田奴婢是也。」《方言》：「䋋，施也。秦曰䋋，吳越之閒脫衣相被謂之䋋綿。」郭璞曰：「相覆及之名也。」《說文》：「釣魚𦅾〔繳〕也。并䋋錢。」《說文》為鈱字，在金部。
紙	紙　　	之是反。《東觀漢記》蔡倫典作紙，南方所謂蔡侯紙者也。《說文》：「紙，箁也。一曰絮也。」或為帋字，在巾部。
絮	絮　　	思據反。《孟子》：「麻縷〔絲〕絮輕重同。」《說文》：「幣帛也。」《漢書》：「以冒絮提文帝。」晉灼曰：「巴蜀以頭上巾為冒絮。」《博物志》：「蜀人以絮巾為帽。」絮，又音勑慮反。《礼記》「无絮羹。」、「客絮羹，主人辞不能享。」鄭玄曰：「為其詳於味也。絮，猶調也。」
絡	絡　　	力各反。《山海經》：「九丘，(之)以水絡之。」郭璞曰：「絡，繞也。」《方言》：「自關而東，周洛韓魏之間所謂繞為絡。」《楚辞》「秦篝齊縷鄭綿絡。」王逸曰：「絡，縛也。」《尔雅》：「絡，綸也。」郭璞曰：「綸，繩也。謂牽縛縮絡之也。今俗語亦然。」《方言》：「絡謂之格。」郭璞曰：「所以轉篌絡車也。」《說文》：「絡，絮也。一曰麻未漚也。」《蒼頡篇》「未練也。絡布也。」或為𦃆字，在索部。
䋈	䋈　　	女於反。《說文》：「䋈，緼也。一曰弊絮也。《易》曰：「濡有衣絮。」是也。《廣雅》「絮，塞也。」或為袽字，在衣部。
纊	纊　　	音曠。《左氏傳》：「皆如挾纊。」《礼記》：「纊為繭。」鄭玄曰：「纊，今之綿也。」《說文》：「纊，絮也。」《廣雅》「紵絮謂之纊。」
絖	絖=纊	《漢書》：「一月之祿十絖布二匹，或帛〔一〕匹。」《音義》曰：「絖，今縷也。」《說文》亦纊字也。
繫	繫　　	古詣反。《周易》：「拘繫之，乃維從之」【野王案】繫，亦拘束之也，留滯之也。《論語》「吾豈匏瓜也哉，繫而不食。」何晏曰：「不如匏瓜繫滯一處也。」《周礼》：「以九兩繫邦國之民。」鄭玄曰：「繫，連綴也。」《說文》：「繫，𦃇也。一曰惡絮也。音口奚反。」《蒼頡篇》絮也。以繫束為係字，在人部。
𦃇	𦃇　　	力奚反。《說文》：「繫𦃇也。一曰絓𦃇也。」
絘	絘　　	且利反。《說文》：「績之所緝也。」
緝	緝　　	丑入反。《毛詩》：「授几有緝御。」《傳》曰：「緝御，〔踧〕踖之容也。」《箋》云：「緝，續也，御侍也。」《國語》：「緝，明也。」【野王案】《毛詩》「於緝熙，單厥心」、「於緝熙，〔單〕敬心」是也。《尔雅》：「緝，光也。」《韓詩》「緝緝繽繽，謀欲譖言。緝緝，往來皃也。」《方言》：「所以懸擢謂之緝。」郭璞曰：「繫繞頭索也。」【野王案】擢揖也。《說文》：「緝，績也。」齊緝裳下為緁字。聚會緝為𢜱字，在忄部。
紨	紨　　	豐扶反。《說文》：「紨，布也。一曰粗紬也。《漢書》嚴延年女名羅紨。」
績	績　　	子狄反。《國語》：「公父文伯退朝，其母方績。」【野王案】《說文》：「績，緝也。」《穀梁傳》：「績，功也，功事也。」《尔雅》亦云。郭璞曰：謂功勞也。【野王案】《尚書》「庶績咸熙」是也。《尔雅》又曰：「績，繼也。績，事也。績，業也。」郭璞曰：「謂功業也。」又曰：「績，成也。」郭璞曰：「功績有成者也。」《聲類》以功績為勣字，在力部。
纑	纑　　	力胡反。《孟子》：「身織縷妻辟纑。」劉熙曰：「辟績陳縷，以為纑繩也。」《史記》：「山西饒纑。」徐廣曰：「紵屬也，可以為布。」《方言》：「纑謂之縝。」郭璞曰：「謂縷也。」《說文》：「布縷也。」《蒼頡篇》「未練者也。者也。」《廣雅》「纑，縝也。」《聲類》「纑，緶也。」
綌	綌　　	袪逆反。《毛詩》：「為絺為綌。」《傳》曰：「精曰絺，麁曰綌。」《韓詩》：「結曰絺，辟曰綌。」《說文》：「粗葛也。」
𥿭	𥿭　　	《字書》亦綌字也。
𥿸	𥿸		口飢反。《尚書》「州貢鹽𥿸。」孔安國曰：「細葛也。」
絺	絺　　	《說文》：絺或從糸。綌從甫省。
縐	縐　　	側救反。《毛詩》「蒙彼縐絺。」《傳》曰：「絺之靡者為絺縐。」《箋》云：「絺之蹙者也。」《說文》：「絺之細也。一曰織也。」
𥿲	𥿲　　	《字書》亦縐字也。
絟	絟=荃	采全、千劣二反。《漢書》：「遺建絟葛。」《音義》曰：「細布也，見律。」服虔曰：「絟，亦葛也。」今或為荃字，在草部。
紵	紵　　	除據反。《周礼》：「典枲掌布緦縷紵之麻草之物。」鄭玄曰：「緦，十五升布抽半者也，白而細曰紵。」《毛詩》「可以熙紵。」《說文》：「檾屬，細也。」草名之紵或為苧字，在草部。
𦂂	𦂂　　	《說文》：亦紵字也。《字書》籀文紵字也。
緦	緦　　	斯梨反。《喪服傳》：「緦者十五升布抽其半，有事其縷，无事其布曰緦。」鄭玄曰：「謂之緦者，其縷紬絮〔治其縷細如絲〕也。或曰有絲也。」《說文》：「一曰兩麻絲布也。」
緆	緆　　	先狄反。《喪服傳》：「緆者，麻之有緆也。十五升布抽其半，有事其縷，无事其布曰賜。」鄭玄曰：「治其布，使之滑易也。」或為𪎥字，在麻部。
緰	緰　　	徒侯反。《說文》：「緰貲，布也。」
縗	縗　　	且雷反。《周礼》：「凡喪為天王斬衰，王后齋衰，王為三公六卿緆衰，為諸侯緦衰，為大夫士疑衰。」《喪服傳》：「縗長六寸，博四寸。」鄭玄曰：「凡服上曰衰，下曰裳。廣(袤)當心，前後布衰負，左右有辟領，孝子哀戚无不在心也。」
絰	絰　　	（徒）結反。《喪服傳》：「苴绖，大五分去一以為布帶；齊裏之绖，斬衰之帶五分去一以為帶；大功之绖齊衰之帶五分去一以為帶；小功之绖，大功之帶五分去一以為帶；緦麻之絰，小功之帶去五分一以為帶。」鄭玄曰：「麻在首在腰皆曰絰。絰，實也，明有中實，為制此服焉。苴绖象𦃠布冠之缺頂，腰绖象大帶，又有絞帶，象革帶也。」《礼記》：「绖也者實也。」鄭玄曰：「所（以）表哀戚也。」
緶	緶　　	禆旃反。《說文》：「交枲也。一曰縫衣也。」《蒼頡篇》：「𪗋衣也。」《聲類》：「縷縫也。」
䋀	䋀　　	胡瓦反。《方言》：「䋀屨，鹿屨也。西南梁益或謂之䋀。」《說文》：「一曰素絲繩履也。」
䋽	䋽　　	方孔反。《說文》：「枲履也。」《蒼頡篇》：「小兒履也。」
緉	緉　　	旅繈反。《方言》：「緉，絞也。關之東西或謂之緉。」郭璞曰：「謂履中絞也。」《說文》：「履兩頭也。一曰絞也。」
絜	絜　　	公節、胡結二反。毛詩：「濟濟鏘鏘，絜尔牛羊。」【野王案】《左氏傳》「絜粢豊盛，享祀豊絜」是也。《礼記》：「所以自絜也。」鄭玄曰：「絜，猶清也。」又曰：「君子有絜矩之道。」鄭玄曰：「絜，猶結也。君子有結法之道也。」《莊子》：「其大蔽牛絜百圍。」【野王案】絜猶束約之也。束約知其圍大小也。」《史記》「度長，絜大，比權，量力」是也。《說文》：「麻一端也。」《謚法》：「不汚非義曰絜。」《字書》亦㛃字也，在女部。
繆	繆　　	莫侯反。《淮南》：「訟繆胷中。」许叔重曰：「訟，容也。繆，静也。」《說文》：「枲之十絜也。一曰綢繆也。」《廣雅》：「綢繆，綿連也。」
絣	絣　　	方莖、方㚔二反。《說文》：「氐人䟽𡝤布也。」《字書》：「一曰无文綺也。」或為迸字，在辵部。
紼	紼　　	甫物反。《周禮》：「及葬，帥而属六紼。」鄭玄曰：「舉棺索也。」鄭玄注《儀礼》：「引棺在軸輴曰紼。」《礼記》：「助葬必執紼。」鄭玄曰：「𢱍車索也。」《尔雅》：「紼，𦆽也。」郭璞曰：「謂索也。」【野王案】凡索皆曰紼，不止於舉柩引車也。《毛詩》「汎汎楊舟，紼䌒維之」是也。《韓詩》：「君子至止紼衣繡裳異色。継袖曰紼。」《說文》：「乱麻也。」《蒼頡篇》：「緼枲也。」《字書》：「一曰𢱍舩索也。」
𦂓	𦂓　　	《字書》亦紼字也。
綍	綍　　	《字書》亦紼字也。
𦄍	𦄍　　	所鏹反。《方言》：「𦄍，絞也。關之東西謂之𦄍。」郭璞曰：「謂履中絞也。」
紕	紕　　	補寐、扶規二反。《毛詩》：「素絲紕之。」《傳》曰：「紕，所以織組也。惣紕於此成文於彼也。」《韓詩》：「織組器也。」《礼記》：「縞冠素紕，既祥之冠也。」鄭玄曰：「紕，緣邊也。」又曰：「韠紕以爵韋。」鄭玄曰：「在旁曰紕，在下曰純。」《尔雅》：「紕，餝也。」郭璞曰：「謂緣餝也，見詩、礼。」《方言》：「紕，理也。秦晉之閒曰雉，宋鄭曰紕。」《說文》：「燕人𦋺也。」【野王案】《周書》「正西以紕為獻」是也。《廣雅》：「紕，緣也。」又音匹毗反。《礼記》：「一物紕謬，則民莫得其死。」鄭玄曰：「紕，猶錯也。」
縊	縊　　	於豉反。《左氏傳》：「莫敖縊于荒谷。」杜預曰：「自經也。」
緎	緎　　	為逼反。《毛詩》：「素絲五緎。」《傳》曰：「緎，縫也。」《尔雅》：「羔裘之縫也。」郭璞曰：「飾羔裘之名也。」《韓詩》：「緎，數也。」或為𪑝字，在黑部。或為𩋉字，在革部。
彝	彝　　	餘之反。《周禮》：「司尊彝掌六尊六彝之位：春祠夏礿，祼用鷄彝、鳥彝。秋甞冬烝，祼用斚彝、黄彝。四時之間祀，祼用虎彝、蜼彝。」鄭玄曰：「彝，亦尊也。鬱鬯曰彝。彝，法也，言為尊之正也。」《尔雅》：「彝，𡾔器也。」又曰：「彝，常也。」【野王案】《尚書》「无從匪彝，」「彝倫攸彝。」是也。或為𢍵字在（素）部。古文為𧤋字，在𢇂部。
綏	綏　　	髓惟反。《尚書》：「五百里，綏服。」孔安國曰：「安服王者政教也。」【野王案】距王城千一百里至千五百里也。《毛詩》：「有孤綏綏。」《傳》曰：「綏，匹行也。」又曰：「雄狐綏綏。」《傳》曰：「相隨綏綏然也。」《國語》「綏謗言。」賈逵曰：「綏，止也。」《尔雅》：「綏，安也。」【野王案】《毛詩》「福履綏之」是也。《論語》：「升車必正立執綏。」周生烈曰：「執綏，所以為安也。」【野王案】《說文》：「車中杷也。」《左氏傳》：「出戰交綏。」杜預曰：「《司馬法》：『逐奔不遠，從綏不及。』逐奔不遠則難誘，從綏不及則難誘陷。然則古者名退軍為綏也，爭而兩退，故曰交綏。」行遲綏綏為□字，在□部。
繼	繼　　	公𥻊反。《周易》：「兩明作離大人以継，明照于四方。」王弼曰：「継謂不絶也。」《國語》：「文鮮其継。」賈逵曰：「継，餘也。」《尔雅》：「纉，紹，继也。」《說文》：「继，續也。」喪服傳：「继母如母，继母之配父，与母同，故孝子不敢𣧲服也。夫死妻，稺子幼子无大功之親，与之適人。所適者亦无大功之親，所適者。以其貨財為之築宮廟，歲時使之祀焉，妻不敢与，是則継父之道也。」
継	継　　	今俗繼字也。
綯	綯　　	徒高反。《毛詩》：「霄爾索綯。」《傳》曰：「綯，絞也。」《尔雅》亦云。郭璞曰：「糾絞，繩索也。」《方言》：「自關而東，周洛韓鄭、汝穎而東，或謂車紂為曲綯。」郭璞曰：「亦繩名也。」謝𣴎《漢後書》：「有敗布綯。」【野王案】綯亦幬也。
繾	繾　　	祛善反。《毛詩》：「以謹繾綣。」《傳》曰：「繾綣，反䨱也。」《左氏傳》：「繾綣從公。」杜預曰：「繾綣，不離㪚也。」《字書》亦䭤字也。⿰飠叀也。黏也。進也，在食部。
綣	綣　　	口阮反。《礼記》：「綣綣服膺，不失之矣。」鄭玄曰：「綣綣，奉持之皃也。」又曰：「今夫一綣石之多。」鄭玄曰：「綣猶區也。」又曰：「綣豚行，不舉足，齊如流。」鄭玄曰：「綣，轉也。豚之言若有所循也。」《字書》亦𪐂字也。𪐂，𢮨也，在黍部。
紗	紗　　	所加反。《周禮》：「内司服掌王后之六服：褘衣，榆狄，鞠衣，展衣，緣衣，素紗。」鄭衆曰：「赤衣也。」鄭玄曰：「謂今之白絹也。六服者，皆袍制，以白絹為其裏，使人張顯也。今世有紗縠者，名出於此。」《廣雅》：「紗，少也。紗，微也。」
繶	繶　　	於力反。《周禮》：「屨人掌為赤繶黄繶。」鄭衆曰：「以赤黄之絲為下緣也。《礼》家說繶，亦謂以采絲礫其下也。」鄭玄曰：「謂縫中紃也。」《廣雅》：「繶，條也。」或為𩍖字，在革部。
綖	綖　　	餘戰、餘旃二反。《周禮》：「弁師掌王之五冕，皆玄冕朱裏綖紉。」《左氏傳》：「衡紞紘綖。」杜預曰：「綖，冠上䨱也。」《礼記》：「天子玉璅十有二流，前後遂綖。」鄭玄曰：「綖，冕上䨱也。遂綖，言皆出冕前後而垂也。」
緻	緻　　	馳致反。《礼記》：「德産之緻也精微。」鄭玄曰：「緻，密也。」《方言》：「紩，秦謂之緻。」又曰：「襜褕弊謂之緻。」郭璞曰：「縫納弊故之名也。」又曰：「縷謂之緻。」郭璞曰：「繿縷，緻紩者也。」《廣雅》：「緻，補也。緻，練也。緻，至也。」
繽	𦆯=繽　　	匹仁反。《韓詩》：「緝緝繽繽，謀欲譖言。」繽繽，往來皃也。《楚辭》：「佩繽紛其繁餝兮。」王逸曰：「繽紛，盛皃也。繁，衆也。」《尚書大傳》：「大廣之中繽乎，其猶模繡也。」鄭玄曰：「言文章之可觀也。」《廣雅》：「繽繽，衆也。」繽紛闘争，《說文》為𨷚字，在門部。
綵	綵　　	且宰反。《尚書》：「以五采彰施于五色。」【野王案】《蒼頡篇》：「色也。」《周禮》：「王執大圭繅藉五采以朝日。」。鄭玄曰：「有采文也。」《考工記》「畫繪之事，五采僃謂之繡」是也。《廣雅》：「春草、雞翹、烝栗、鬱金、瑰瑋、麹塵、綟云，𦂘綦、綺黃，綵也。」
綽	綽　　	齒灼反。《毛詩》：「绰绰有裕。」《傳》曰：「绰，寬也。」《韓詩》：「寬兮綽兮。綽，柔皃也。」《尔雅》：「綽綽，緩也。」【野王案】《毛詩》「寬兮綽兮」是也。或為繛字，在素部。綽約、琬約、婉浞之绰或為婥字，在女部。
䋷	䋷　　	亡侯反。《埤蒼》：「䋷，縛也。益州云。」
𦂇	𦂇　　	九免反。《廣雅》：「𦂇，縮也。」
𥾛	𥾛　　	且骨反。《字書》：「𥾛，素也。」
紽	紽　　	達柯反。《毛詩》：「羔羊之皮，素絲五紽。」《傳》曰：「紽，數也。」
縺	縺　　	力煎反。《字書》：「縺縷，不觧也。」
縶	縶　　	豬及反。《毛詩》：「縶之維之。」《傳》曰：「縶，絆也。」《左氏傳》：「冠而縶者誰。」杜預曰：「抅執也。」《縠梁傳》：「兩足不相過衛謂之縶。」劉兆曰：「天性然者也。縶如見絆也。」或為馽字，在馬部。
緅	緅　　	側鳩反。《論語》：「君子不以紺緅飾。」孔安國曰：「一入曰緅。三年小祥，以緅餝衣也。」《考工記》：「染羽，五入為緅。」鄭玄曰：「染纁者，三入而成文也。又再入以為緅。緅，今《礼》俗文作爵，言如爵頭色也。」《廣雅》：「緅，青也。」《聲類》：「間色也。」《字書》：「青赤色也。」
𦀠	𦀠　　	力周反。《字書》：「旌旗之流。」今爲旒字，在㫃部。
䌞	䌞　　	力冉反。《方言》：「所以懸㯂，關西謂之䌞。」【野王案】㯂，所以懸蝅薄之横者也。
𦇗	𦇗　　	思懸反。《方言》：「所以懸㯂，東齊海岱之間謂之繏。《廣雅》：「𦇗，索也。」
𥿰	𥿰　　	丁果反。《蒼頡篇》：「𥿰，冠前垂者也。」
𦄽	𦄽　　	𨦍於反。《字書》：「𦄽履緣也。」
縙	縙　　	如用反。《字書》亦䩸字也。䩸，鞍毳餝也，在革部。
緋	緋　　	甫違反。《字書》：「緋，緉也。」
䌯	䌯　　	丘權反。《廣雅》：「䌯，幘也。」《聲類》亦𦋓字也。𦋓，小兒幘也，在罓部。
縚	縚　　	敕高反。《聲類》亦韜字也。韜，劒衣也，在韋部。《字書》亦弢字也。弢，弓衣也，在弓部。
紏	紏　　	他口反。《字書》亦斢字也。斢，黄色也，在黄部。
𦅃	𦅃　　	子堯反。《字書》亦蕉字也。蕉，生枲未漚也，在草部。
綑	綑　　	口緄反。《字書》亦捆字也。捆，緻也，織也，就也，齊等也，在手部。
緵	緵　　	子公反。《尔雅》：「緵罟謂之九罭。九罭，魚䋄也。」郭璞曰：「今之白囊䋄也。」《字書》亦稯字也。稯，束也，十莒也，在禾部。
縀	縀　　	胡加反。《說文》亦䪗字也。䪗，跟也，在韋部。或為𩋥字，在革部。
𦁎	𦁎　　	伹各反。《山海經》：「𦁎姑之水出陽華山，東注于門外。」《字書》亦筰字也。筰，竹繩也，在竹部。
䋄	䋄　　	無仰反。《字書》亦𠔿字也。𠔿，羅也，在𠔿部。
䋱	䋱　　	力之、力才二反。《字書》亦𥼋字。𥼋，强毛也，在氂部。或為𢈠字，在广部。或為𣮉字，在毛部。
縬	縬　　	子陸反。《廣雅》：「縬，縮也。」
䋟	䋟　　	渠記反。《埤蒼》：「所以連𨪺也。」
緙	緙　　	口革反。《埤蒼》：「緙繬，緻紩也。」
繬	繬　　	所棘反。《廣雅》：「繬，缝也。繬，合也。」《埤蒼》：「緙，繬也。」
繗	繗　　	力仁反。《埤蒼》：「络繹也。」
𦅇	𦅇　　	山羊反。《埤蒼》：「𦅇，浅黄色也。」
紈	紈　　	胡端反。《淮南》：「弱緆羅紈。」許叔重曰：「紈，素也。」
綡	綡　　	力楊反。《埤蒼》：「綡，纚也。」
䌥	䌥　　	於近反。《埤蒼》：「䌥，緣紩也。」《廣雅》：「䌥，絣也。」
絎	絎　　	行孟反。《廣雅》：「絎，緣也。」《埤蒼》：「絎，紩也。」
紷	紷　　	力丁反。《埤蒼》：「紷，綼絲繐百升。」
綼	綼　　	蒲狄、補伇二反。《儀礼》：「縓綼緆。」鄭玄曰：「一染謂之縓，今紅也。餝裳左幅曰綼，在下曰緆。」《字書》：「紷，綼也。」
䌪	䌪　　	戈冉反。《方言》：「䌪，續也。秦晉續折木謂之䌪也。」
𦂗	𦂗　　	山卓反。《埤蒼》：「𦂗，緘也。」
䌐	䌐　　	亡狄反。《廣雅》：「䌐，索也。《埤蒼》：「颿索也。荆州云。」
䋃	䋃　　	亡到反。《埤蒼》：「䋃，刾也。」
綄	綄　　	胡管反。《莊子》：「綄綄然在纆繳之中。」《字書》：「綄，⿰糹雬縬也。又音胡官反。《淮南》：「若綄之見風，无須臾之間定矣。」許叔重曰：「候風羽也。楚人謂之五兩也。」或為院字，在阜部。
䊺	䊺　　	亡结反。《蒼頡篇》：「䊺，细也。」
𦅀	𦅀　　	詞林反。《埤蒼》：「𦅀，續也。」今亦為尋字，在寸部。
縝	縝　　	丑仁反。《上林賦》：「縝紛乾物。」郭璞曰：「皆不可分了皃也。」《方言》：「纑謂之縝。」郭璞曰：「謂纑縷也。」《廣雅》：「縝，縷纑也。」《埤蒼》：「縝，紛也。」稠密之縝音之忍反，亦為稹字，在禾部。
䋸	䋸　　	詞遵反。《方言》：「繞䋸謂之𧞶𢲅。」郭璞曰：「衣𣈌𪗋也。」
𦃊	𦃊　　	力質反。《廣雅》：「蒸𦃊，綵也。」
𥿯	𥿯　　	並賣反。《蒼頡篇》：「𥿯，散絲也。」
絽	絽　　	力舉反。《廣雅》：「絽䌎，絣也。」《埤蒼》：「絽䌎，紩也。」
䌎	䌎　　	力謔反。《廣雅》：「絽，䌎也。」
𦀖	𦀖　　	於輙反。《埤蒼》：「𦀖，䌜，縫祖也。」
䌜	䌜　　	牛輙反。《埤蒼》：「𦀖，䌜也。」
䌨	䌨　　	思⿰來刂反。《淮南》：「所以鍼縷䌨之間。」許叔重曰：「䌨，綃縠也。」
𦀘	𦀘　　	補奚反。《廣雅》：「𦀘，并也。」《埤蒼》：「縷并也。」《字書》或為悂字，悂亦誤也，在心部。或為𧧺字，在言部。
綩	綩　　	於遠反。《韓詩》：「我遘之子，綩衣繡裳。」綩衣，纁衣也。《蒼頡篇》：「綩，紘也。」
縡	縡　　	子代反。《甘泉賦》：「上天之縡香旭卉，聖皇穆穆信厥對。」《埤蒼》：「縡，事也。」今並為載字，在車部。
䋙	䋙　　	如止反。《毛詩》：「六轡䋙䋙。」《傳》曰：「䋙䋙然至盛也。」《蒼頡篇》：「又轡皃也。」
絧	絧　　	徒弄反。《埤蒼》：「鴻絧，相通也。」
綐	綐　　	徒外反。《埤蒼》：「綐，紬也。」《聲類》：「細紬也。」
緩	緩　　	胡管反。《國語》：「秦謝緩賂。」賈逵曰：「緩，遲也。」《尔雅》：「缓，舒也。」鄭璞曰：「謂遲缓也。」野案王：「缓谓寛也。《考工記》「一方緩，一方急」是也。或為𦅻字，在素部。
䋌	䋌　　	古賢、古兩二反。《公羊傳》：「成公四年，鄭伯䋌卒。」
纋	纋　　	阿侯反。《儀礼》：「會笄用桑，長四寸，纋中。鄭玄曰：「桑之言喪也。用以為笄，長四寸，不冠也。纋笄之中央以安髮也。注又曰：「今文䄛為纋也。」褸謂削约屈之中央以安髮也，在衣部。
綗	綗　　	口逈反。《蒼頡篇》：「布名也。」《詩》云：「衣錦綗衣。」【野王案】《毛詩》為褧字，在衣部。
絻	絻　　	莫愠反。《儀礼》：「主人括袒衆，主人絻于房。」鄭玄曰：「⿑衰將袒，以免代冠。免之制未聞焉。舊說以為如冠状，廣一寸。」《喪服小記》曰：「斬衰括髮以麻免而以布。此用麻布為之，状如今之著幓頭矣。自項中而前交頟上，却繞髮。今文皆作絻。」《礼記》：「冠，至尊也。故云絻以状之。」或為㡈字，在巾部。《說文》或冕字也，冕，冠也，音縻卷反，在𠔿部。
𦄐	𦄐　　	丘隕反。《左氏傳》：「羅无勇𦄐之。」杜預曰：「𦄐，束縛也。」又曰：「求諸侯而𦄐至。」杜預曰：「𦄐，羣也。」
緗	緗　　	所梁反。《續漢書》：「賈人嫁娶，衣緗𦅰而已。」《廣雅》：「𦁎謂之緗。」釋名緗，桑初生之色也。
纜	纜　　	力蹔反。《吴志》：「更增舸䌫。」【野王案】纜，維舩也。
𦁕	𦁕　　	呼骨反。《廣雅》：「𦁕，微也。」
縲	縲　　	力追反。《字書》：「縲，絡也。」
𥿆	𥿆　　	齊咨反。《廣雅》：「𥿆，補也。」
䋪	䋪　　	遏何反。《子虚賦》：「被䋪緆，榆紵縞。」《漢書音義》曰：「䋪，細繒也。」
繖	繖　　	思𣊺反。《東觀漢記》：「時大雨，上騎持繖盖，從百餘騎。」【野王案】繖即盖也。《諸葛亮集》「不得持烏育及幔，但持繖」是也。
綀	綀　　	所閭反。《文士傳》：「祢衡著布單衣綀巾。」《吳志》：「綀帳縹被。」《釋名》：「紡麁絲織曰綀。綀，料也，料料然䟽也。」
䌦	䌦　　	徒到反。《蒼頡篇》：「不青不黄也。」《聲類》：「緑色也。」
𦆞	𦆞　　	亡勾反。《埤蒼》：「繅淹餘，𦆞也。」
繵	繵　　	直連反。《方言》：「𧘑繵謂之禪也。」郭璞曰：「今亦呼涼衣也。」
𦁐	𦁐　　	去厥反。《埤蒼》：「𦁐，狄衣也。」【野王案】王后文服也。今《礼》家並為闕字。
𥾍	𥾍　　	公但反。《字書》亦衦字也。衦，摩展衣也，在衣部。
𥿇	𥿇　　	所除、所去二反。《蒼頡篇》：「⿰糹辵也。」《字書》亦䟽字也。䟽，書所記也，在土部。或為⽦字，在⽦部。
繂	繂　　	力出反。《聲類》：「舟索也。」亦𥾝也。《字書》亦𦆾字也。𦆾，索也，在素部。或為𦆽字，在索部。
絪	絪　　	於神反。《周易》：「天地絪緼，萬物化醇。」《廣雅》：「絪絪，元氣也。」《漢書》：「如畫繡絪。」如淳曰：「絪，亦茵也。」
紱	紱　　	甫勿反。《蒼頡篇》：「紱，绶也。」
縯	縯　　	余忍反。《漢書》：「淮陽憲王欽孫名縯。」《後漢》：「齊武王縯，字伯升。」
䋻	䋻　　	乃心反。《字書》：「䋻，織也。」
䋂	䋂　　	胡交反。《儀礼》：「麛裒䋂衣以裼之。」鄭玄曰：「倉黄之色也。」【野王案】又曰「大夫不榣䋂」是也。《大戴礼·夏小正》：「八月玄䋂。」玄者，黑也。䋂者，若緑色，然婦人未嫁者衣也。《礼記》又曰：「小𣫍，布䋂，縮者一，横者三，大𣫍，布䋂，缩者三，横者五，布紟二衾䋂紟如朝服，一幅為三，不辟。」鄭玄曰：「二衾或覆之，或薦之，如朝服者，謂布精麁也。小𣫍之䋂，廣終幅，柝其末以為堅之强也。大𣫍之䋂，一幅三析，用之以為堅之急也。䋂紟既𣫍，所用束堅之者也。
系	系　　	奚計反。《尔雅》：「系，継也。」《世本》有《帝系篇》謂子孫相継續也。《說文》：「系，繫也。」《風俗通》：「延喜中，婦人始嫁作染書，履五采系為之。」【野王案】今以繫屧者也。籒文為絲字，在絲部。
孫	孫　　	蘓昆反。《尔雅》：「子之子為孫，孫之子為曾孫，曾孫之子為玄孫，玄孫之子為來孫，來孫之子為昆孫，昆孫之子為仍孫，仍孫之子為雲孫。謂出之子曰離孫，姪之子曰歸孫，女子之子為外孫。」郭璞曰：「玄者言親属微昧也。來者言有來往之親也。昆，後也。《汲冢書》：『不穴出之，昆孫也。』仍亦重也。雲言漸遠如雲漢也。」《漢書》：「内外公孫耳孫。」應劭曰：「公孫謂王候内外孫。耳孫上去其曾高益遠，但耳聞之也。」晉灼曰：「玄孫之曾孫也。在諸侯王表也。」古文為（子子）字，在子部。
緜	緜=綿	弭旃反。《毛詩》：「綿綿葛虆。」《傳》曰：「綿綿，長不绝皃也。」又曰：「綿蠻黄鳥。」《傳》曰：「小鳥皃也。」又曰：「綿綿翼翼。」《傳》曰：「綿綿，静也。」《韓詩》：「綿蠻，文皃也。」《尔雅》：「綿綿，蔍也。」郭璞曰：「謂耨精也。」《穀梁傳》：「綿地千里。」劉兆曰：「綿猶經歴也。」《楚辭》：「秦篝齊縷鄭綿络。」王逸曰：「綿，纏也。」《淮南》：「綿以方城。」許叔重曰：「綿，絡也。」又曰：「綿乎小哉，曠乎大哉。」【野王案】綿，微末之言也。《大戴礼》「无綿綿之事者，无赫赫之功」是也。《方言》：「綿，施也。趙曰綿，吳越之間脫衣相被謂之䋋綿也。」郭璞曰：「相覆及之名也。」《漢書》：『越人綿力薄材。」《音義》曰：「綿力，薄力也。」《說文》：「綿聯，衛微也。」《釋名》：「綿絮者，綿猶緬緬，柔而无文也。」《字書》：「新絮也。」
繇	繇　　	与招、与周二反。《尚書》序：「繇鞠汰輈。」杜預曰：「繇，過也。」孔安國曰：「即□也，靈善也，言至也，用善也。」《左氏傳》：「繇䩓汰輈。」杜預曰：「繇，過也。」《尔雅》：「繇，道也。」又曰：「繇，喜也。」郭璞曰：「《礼記》：『人喜則斯陶，陶斯詠。』猶即繇古今字也。」《說文》：「随從也。」【野王案】此亦与傜字同。傜亦使役邪也，在人部。或以此為與猶［猷］字，同。猷，音与周反，在犬部。或以為卦兆之籒字，音除溜反，在竹部。
纛	纛　　	徒到反。《周禮》：「及葬，執纛以與匠師。」鄭衆曰：「纛，羽葆幢也。」蔡雍《獨斷》：「乘輿與車，黄屋左纛。纛者，以旄牛尾為之，大如斗，在最右騑馬頭上也。」《字書》亦翿字也。翿，舞者所持羽翳也，在羽部。
素	素　　	蘓故反。《毛詩》：「素絲五紽。」《傳》曰：「素，綿也。」《考工記》：「凡晝繪之事後工素。」鄭玄曰：「素，白釆也。」《礼記》：「韠純以素。」鄭玄曰：「素，生帛也。」《范子計然》：「白素出三輔，匹八百。」《說文》：「白緻繒也。」《周禮》：「槀人掌矢八物，菔亦如之。春獻素，秋獻成。」鄭玄曰：「春作秋成也。」《毛詩》：「不素湌兮。」《傳》曰：「素，空也。」【野王案】空虚也。《左氏傳》：「与其素属，寧為无勇也。」《韓詩》：「素，質也。人但有質朴无語，民之才居位食位多併君之加賜，故曰素湌。」《儀礼》：「椁獻成素。」鄭玄曰：「刑法立為素飾畢為成。」《左氏傳》：「不愆于素。」杜預曰：「素，猶預也。」《喪服傳》：「既練及素食。」鄭玄曰：「素，猶故也，謂漢平生時故食也。」《礼記》：「有衾素之心。」鄭玄曰：「凡物无飾曰素。」又曰：「孔子達於礼而不達於樂，(謂之素)」鄭玄曰：「素，猶所也。」《方言》：「素，廣也。」又曰：「素，本也。」郭璞曰：「五色之本也。」《漢書》：「昌邑王居喪不素食，私買雞肫以食。」【野王案】素，食菜粗食也。又曰「每有水旱，莽輒素食」是也。《謚法》：「達礼不達樂曰素。」
𦅽	𦅽　　	凡足反。《說文》：「素属也。」
䋤	䋤　　	餘灼反。《說文》：「白䋤，縞也。」《廣雅》：「䋤，練也。」
𦆾	𦆾　　	力出反。《左氏傳》：「薻𦆾鞞鞛。」杜預曰：「𧁑𦆾，以韋為之，所以藉玉者。王五采，諸侯三采，子男二采也。」《礼記》：「率帶，諸侯大夫皆五采，士二采。」鄭玄曰：「此謂襲尸大帶也。卛［率］，繂也。繂之不加箴功也。」《尔雅》：「紼，𦆾也。」郭璞曰：「謂索也。」《說文》：「素属也。」《字書》或為𦆽字，在索部。或為繂字，在糸部。
繛	繛　　	齒灼反。《說文》：「繛，緩也。」或為綽字，在糸部。
𦅻	𦅻　　	胡管反。《說文》：「繛也。」或為緩字，在糸部。
絲	絲　　	蘓姿反。《尚書》：「沇州青徐貢絲。」《周禮》：「䂊州之利絲枲。」《說文》：「蠶所吐也。」
𦃟	𦃟　　	奚計反。《說文》：「籀文系字也。」系，継也，在糸部。
轡	轡　　	碑愧反。《毛詩》：「執轡如如。」【野王案】所以制馭車中馬轡也。《字書》：「馬縻也。」
𢇂	𢇂　　	古遹反。《說文》：「籀文繘字也。」繘，汲綆也，在糸部。
𦇹	𦇹　　	《說文》亦古文繘字也。
𧤋	𧤋　　	餘之反。《說文》古文彝字也。彝，常也。彝，尊也，在糸部。或為𢍵字，在素部。
黹	黹　　	丁雉反。《周禮》：「祭社稷五祀則黹冕。」鄭玄曰：「但刾粉米，无畫也。」《尔雅》：「黹，紩也。」郭璞曰：「今人呼紩衣為黹。」《說文》：「鍼縷所黹紩文也。」或為𧝉字，在衣部。
黻	黻　　	甫物反。《考工記》：「畫繪之事，黑与青謂之黻。」【野王案】《尚書》「黼黻」是也。杜預注《左氏傳》：「兩己相戾也。」《尔雅》：「黻，章也。」
黼	黼　　	弗禹反。《考工記》：「畫繪之事，白与黑謂之黼。」《尔雅》：「章也。斧謂之黼。」郭璞曰：「黼文畫為斧形也。」【野王案】《毛詩》「玄𧟏及黼」是也。《礼記》：「君黼𧟏以誓檷。」鄭玄曰：「以羔以狐白雜為黼文也。」
𪓐	𪓐　　	初旅反。《毛詩》：「蜉蝣之羽，衣裳𪓐𪓐。」《傳》曰：「鮮狠也。」《說文》：「合會五采鮮色也。」今亦為楚字，在林部。
黺	黺　　	甫憤反。《尚書》：「𧁑火黺米。」孔安國曰：「若粟米也。」《說文》：「畫粉也。」今亦為粉字，在米部。
𪓌	𪓌　　	《字書》亦□字也。
率	率　　	山律反。《尔雅》：「率，循也。率，自也。」《論語》：「子路率爾如對。」何晏曰：「率爾，先三人而對也。」《說文》：「捕鳥畢也。」以訓循自為𧗵字，𧗵亦將領也，行也，尊也，用也。在行部。先道之率為䢦字，在辵部。【野王案】今亦通為此字。又音山律、力出二反。《礼記》：「古之献繭者，其率用此与。」【野王案】《史記》「有軍功者，各以率受爵」、《漢書》「以口率計，斷獄少於成哀之間十七八」是也。《蒼頡篇》：「計數也。计率也。」《廣雅》：「率，校也。」又音所劣反。《史記》：「黥辟疑赦，其罰百率。」徐廣曰：「率即鍰也。」【野王案】《說文》為金字在金部。
索	索　　	蘓各反。《尚書》：「牝雞之晨，惟家之索。」孔安國曰：「索，盡也。」【野王案】謂竭盡也。《左氏傳》「愿索弊賦」、《儀礼》「取矢不索」並是也。《周易》：「震索索，視矍矍。」王弼曰：「懼而索也。」《毛詩》：「宵爾索綯。」【野王案】糺繩曰索。《淮南》「衣褐帶索」、《楚辭》「并细絲以為索」並是也。《左氏傳》：「硌以商攻，彊以周索。」杜預曰：「索，法也。」《礼記》：「吾離羣而索居。」鄭玄曰：「索，猶散也。」《太玄經》：「小索大索，周行九度。」宋忠曰：「索，數也。」《大戴礼》「十尋曰索。」《說文》：「草木有莖葉，可作繩索也。」《廣雅》：「𦪝、𦂗、緘、紲、絃、䌐、縙、紩、絙、縻、紖、縋、繏、徽、𦄿、綯、筊、纍，索也。」又曰：「索，獨也。」求索之索為𡩡字，音所格反，在宀部。
𦆽	𦆽　　	力出反。《字書》：「舉棺索也。」或為𦆾字，在素部。或為繂字，在糸部。
𦃆	𦃆　　	力各反。《字書》亦络字也。絡，纏繞也，在糸部。
𠀀	𠀀　　	呼多反。《說文》：「反丂也。」
夂	夂　　	《說文》：古文終字也。（殘卷原文作⿰夂夂）
𤰅	𤰅　　	皮秘反。《說文》：「𤰅，具也。從用，苟省聲也。」今為備字，在人部。
𦈇	𦈇　　	古環反。《說文》：「織絹以絲貫杼也。」
𧨉	𧨉=𧫢	𧨉，莫放反。《說文》：「相責𧨉也。」今為望字，在亡部也。
養	養　　	餘掌反。《尚書》：「德惟善政，政在養民。」【野王案】謂畜養之也。《毛詩》：「遵養時晦。」《傳》曰：「養，取也。」《夏小正》：「時有養日。養，長也。」【野王案】此長養之養，音豬兩反。又曰：「時有養夜。養者，長也。」《公⽺傳》：「斯伇扈養。」何烋曰：「炊〔烹〕者曰養，汲水漿者曰伇，刈草為防者曰斯也。」《礼記》：「立太傅少傅以養之。」鄭玄曰：「養，猶教也。言養者，積浸成長之也。」《孟子》：「君子之所養可知已矣。」劉煕曰：「養，猶守也。」《說文》：「足食。」《蒼頡篇》：「養，育也。」《廣雅》：「養，樂也。養，使也。養，餝也。」古文為䍩字，在攴部。又音餘尚反。《孝經》：「以養父母曰嚴也。」【野王案】具珍羞以供養尊者也。《國語》「祭養尸，饗養上賓」、《礼記》「生則敬養，死則敬享」是也。
崋	崋　　	胡麻反。《尔雅》：「南華山。」《說文》：「在弘農隂晉。」
渌	渌　　	《說文》或漉字也。
𥔎	𥔎　　	渠幾反。《楚辭》：「觸石碕而衡逝。」【野王案】《埤蒼》：「曲岸頭也。」《上林賦》「激堆𥔎」是也。《淮南》：「積牒琁石，以純脩𥔎。」許叔重曰：「長邊。」
𣸏	𣸏　　	如庶反。《說文》：「漸濕也。」【野王案】《毛詩》「彼汾泹𣸏」是也。
䜐	䜐　　	虚䂓反。由恚反。《說文》：「相毁也。」《蒼頡篇》：「諈也。」
𧬐	𧬐　　	女逅反。《聲類》：「䛠，𧬐也。」
﨑	﨑　　	丘宜反。《楚辭》：「都𨋎丘兮﨑傾。」王逸曰：「山嶔崟難涉㦄也。」《婢蒼》：「﨑嶇，不安也。」
𤄒	𤄒　　	耕眼反。《說文》：「淅也。《廣雅》：「㶕，洸也。」《聲類》：「㶕，汰也。」
𣤖	𣤖　　	呼伏反。《說文》：「旦𨒫聲也。一曰小笑也。」
𡼗	𡼗　　	古豪反。《埤蒼》：「嶧〔𡼗〕窂。窂，力高反。」《埤蒼》：「嶧崆〔𡼗㟉〕，古𠅘，在上𦫿〔艾〕山。嶧㟉也。」
𣤗	𣤗=㱃=𣲎	猗錦反。《周禮》：「膳夫掌五食之飮。」鄭玄曰：「飮酒漿也。」又曰：「酒正掌四飮：一曰清，二曰𨢒，三曰醬，四曰酏。」又曰：「漿人掌王之六飮：一曰水，二曰漿，三曰礼，四曰凉，五曰醫，六曰酏也。《左氏傳》：「率寧將飲酒。」【野王案】《說文》：「飲，歠也。」謂凡斗物可歠者也。《喪服傳》「蔬食水飮」、《論語》「飮水曲肱而枕之。」是也。《闕子》「東面而射，飮羽於石梁。」【野王案】飲羽，謂沒羽也。《左氏傳》：「將飲馬於阿。」【野王案】以可飲之斗与人飲之曰飲。「酒我為女立之」、《礼記》「尓飮調何也」並是也。古文為𣲎字，在水部。
𧬘	𧬘　　	《說文》亦讕字也。
訙	訙　　	渠晉反。《字書》：「訙，安也。一曰謀。」
䜛	䜛　　	仕咸反。《尚書》：「䜛賊既行。」【野王案】《說文》：「䜛，譖也。」《毛詩》：「䜛夫孔多」是也。
紣	紣　　	作憒反。《方言》：「紣，同也。宋衛之間曰紣也。」
䬥	䬥　　	《字書》：古文饐字也。
訦	訦　　	呼玦反。《埤蒼》：「訦，怒呵也。」
𥐦	𥐦　　	甫廉反。《蒼頡篇》：「𥐦，刾也。《說文》：「以石刾病也。」《廣雅》：「𥐦謂之柴。」
𨸧	𨸧=阺	徐称、丁苐二反。《說文》：「秦謂陵阪曰𨸧。」《蒼頡篇》：「𨸧，理也。」《聲類》「坘，下也。」
𩜮	𩜮　　	《周禮》：「𩜮人掌凡祭礼共盛。」鄭衆曰：「主炊之官也。」或作饎。《說文》：此亦饎字也。
輯	輯　　	〖上缺〗「〔思〕輯用光」是也。《說文》「車藉，輯也。」成就之輯為集字，在隹部。
𨼰	𨼰=隓　　	許規反。《尚書》：「股肱𨼰哉。」孔安國曰：「𨼰，癈。」《左氏傳》：「𨼢𠦤實而長冠雔。」杜預曰：「𨼢，損也。」穀梁傳：「𨼢猶損取也。」《方言》：「𨼢，壞也。」《說文》：「〔敗城〕(阪成)阜曰𨼢也。」
砱	砱　　	且泉反。《廣雅》：「碓砱，度也。」《字書》亦鈴字也。鈴，量也。次也，在金部。
𧨱	𧨱　　	他狄反。《埤蒼》：「𧨱𧥮，僻也。」
𢈳	𢈳　　	子孔、且公二反。《說文》：「屋階中會也。」《蒼頡篇》：「郭与屋會也。」
𢌴	𢌴　　	助䜌反。《說文》：「𢌴，具也。」《字書》：「此今撰字也。」撰亦數也，持也，在手部。或為𩔊字，在頁部。
𢈶	𢈶=虒	思移反。《左氏傳》：「晉侯方築𢈶祁之宮。」杜預曰：「宮名也，在絳西卅里，臨汾水。」《字書》為磃字在石部。
船	船　　	時專反。《世本》：「共鼓貨狄作舟舩。」宋忠曰：「黃帝二臣名也。」《尸子》曰：「或謂黄帝曰：『吾能濟川而无流。』黄帝不信，於是為舟以濟水，此二臣是也。」《方言》：「自關而西謂舟爲舩。」《說文》：「從鈆省聲也。」
崺	崺　　	餘是反。《字指》：「峛崺也。」或作迆字，在辵部。
𣤺	𣤺　　	子合、才陸二反。《說文》：「鳴𣤺也。」【野王案】口相鳴之聲也。或為噈字，在口部。又音徂感反。《左氏傳》：「饗有昌歜白黑形鹽。」杜預曰：「蒲葅也。」《說文》為𩵋字，在𩵋部。
𨸺	𨸺　　	《說文》：古文陳字。
輿	輿　　	〖上缺〗為車。鄭玄曰：「攻木之工官，別名也。」《史記》：「乃乘輿車。」蔡雍曰：「律云，敢盜乘輿服御物，天子至尊，不敢媟嬻言之，故託於乘輿也。天下為家，不以京師為常處，則當乘車輿以行天下，故羣臣託乘輿以言故，或謂之車駕。」《左氏傳》：「大夫臣士，士臣皁，皁臣輿。」【野王案】：第六品人也。又曰：「聽輿人之頌。」杜預曰：「輿，衆也。」《論語》：「君在輿輿如也。」馬融曰：「威儀中適之皃也。」《漢書》〖下缺〗
𩜿	𩜿　　	《說文》古文飽字也。
𡙁	𡙁　　	《說文》：「篆文爽字也。」
𨹃	𨹃　　	丁戈反。《蒼頡篇》：「小(雅)堆也。封保也。」《字指》：「𨹃，臺也。」
𩝃	𩝃　　	《說文》或饙字也。𩝃，飧飯也。
𡥄	𡥄　　	《說文》：古文旨字也。
𨹆	𨹆　　	胡犬反。《蒼頡篇》：「𨹆，阬也。」
繈	繈=繦	居兩反。《漢書》「出繈千萬。」李奇曰「繈，落也。」孟康曰：「錢貫也。管子曰：『凶歲糴釜十繈』是也。」《說文》緥之繈為襁字，在衣部。
𨹈	𨹈　　	式冉反。《公羊傳》：「自𨹈以東，周公主之。自𨹈以西，召公王之。」何休曰：「今弘農𨹈也。」《說文》：「弘農，𨹈也，古虢國也。」【野王案】季之所封也。
轉	轉　　	〖上缺〗於溝壑。賈逵曰：「轉，尸也。」《說文》：「轉，運也。」【野王案】軍轉，逥旋也。《毛詩》「展轉反側」、《楚辭》「光風轉葸」是也。《廣雅》：「行也。」《方言》：「吴楚之間或謂𥴮爲婉轉。」【野王案】六基𥴮之别名也。
陊	陊　　	徒所反。《說文》：「陊，落也。」《蒼頡篇》亦𤰇也。《廣雅》：「陊，壞也。」
𢁌	𢁌　　	《說文》：古文𢌴字也。
絍	絍　　	如深、女林二反。《左氏傳》：「以執斷鍼織絍皆百人。」杜預曰：「執鍼女工也。織絍，織繒布者也。」《說文》：「絍機上縷也。」
硏	硏　　	午堅反。《說文》：「研，䃺也。」《廣雅》：「研，郭也。」或為揅字，在手部。或為𥒄字，在米部。或為㿼字，在皿部。或以為筆硯之硯字也。
𦅐	𦅐　　	呼善反。《埤蒼》：「𦅐，綴也。」【野王案】《礼記》以為檾字，草名，枲属也，音孔𩒠，孔逈二反，在𣑼部。
𡵒	𡵒　　	子結、似結二反。《說文》：「陬隅，高山之節也。」
陕	陕　　	胡夹反。《尚書》：「无自廣以陕人。」《說文》：「陕，隘也。」
𠅘	𠅘　　	徒丁反。《墨子·俻城法》：「百步一𠅘。𠅘一尉。」《史記》「𠅘疑法，奏讞疑事。」李竒曰：「𠅘，平也。」《漢書》：「大平十里一𠅘。𠅘有長，十𠅘一郷。」《風俗通》謹案：「《國語》：『有𥧆涇，』謂今𠅘也。漢家曰：『奏十里一𠅘。』𠅘，留也，平也。民有公訟，史留平處，勿失其止也。」《方言》：「楚東海之間𠅘父謂之𠅘公。」郭璞曰：「寧，民也。」《說文》：「民所安定也。」《蒼頡篇》：「𠅘，定也。為民除害也。」《西京賦》：「状𠅘𠅘以莒莒。」薛综曰：「𠅘，𠅘正形。莒，莒高皃。
𨹘	𨹘　　	辭旅反。《字書》：「□文序字也。」序，東西廂學名，在广部也。
𩍛	𩍛　　	古曷反。甘泉賦：「齊𠐵𠐵其轇轕。」【野王案】《廣蒼》：「駈，馳皃也。」《司馬相如賦》「轇轕子方馳」是也。
卜	卜　　	〖上缺〗。是也。《白虎通》：「卜者，赴也。暴見兆也。」《毛詩》：「卜爾百福。」《戔》云：「卜，予也。」《尔雅》亦云。郭璞曰：「皆謂賜與，與猶予，囙通其名耳。」《韓詩》：「卜卑炎火。」卜，報也。《說文》：「灼剥⿔也。象灸灸⿔之形。一曰象⿔兆，從横也。」
𨹟	𨹟　　	力豆反。《論語》：「君子居之，何陋之有。」《尔雅》：「陋，隱也。」郭璞曰：「書云『明楊反陋』」是也。《楚辭》：「陵桓山其無陋。」王逸曰：「陋，小也。」《說文》：「陋，䧢也。」或為𫐣字，在迕部。
𡽡	𡽡　　	仕芟反。《楚辭》：「深谷𡽡巖水増波。」王逸曰：「﨑岴山間為險阻崛也。」《廣雅》：「𡽡巖高也。」
𣹢	𣹢　　	胡躭反。《說文》：「水澤多也。」《毛詩》「僭始既𣹢」是也。今亦爲洆字。《字書》以洆音下□反，沒沉也。以含容之涵爲函字，在凵部。
𢍣	𢍣　　	今俗𦅽字也。
𥕤	𥕤　　	口頼反。《楚辭》：「憚涌湍之𥕤。𥕤聽波聲之匈匈。」《字指》：「降石𥕤聲也。」
𤕦	𤕦　　	女耕反。《說文》：「𤕦，乱也。」《字書》：「一曰窒也。」
𧭦	𧭦　　	呼縣反。《說文》：「流言也。」《蒼頡篇》：「縣書有所求也。」【野王案】亦与𢿌字同，在𡕥部。
𤕧	𤕧　　	《說文》籀文𤕦字也。
𩕧	𩕧=顨	先頓反。《說文》：「𩕧，巽也。」此《易》「𩕧卦爲長女爲風」者。
𡵮	𡵮　　	高夷反。《左氏傳》：「觀丘於𡵮萁之山。」
𢉱	𢉱　　	《說文》古文廟字也。
𢍵	𢍵　　	餘之反。《字書》亦彝字也。彝，尊也。常也，在糸部。古文為𧤋字，在絲部。
𧭹	𧭹　　	裨身反。《說文》：「𧭹，比也。」【野王案】《毛詩》「國步斯𧭹」是也。今為頻字，在頻部。
𡵺	𡵺　　	右没反。《廣雅》：「𡵺嶁謂之衡山也。」
𧩾	𧩾=監	古儳反。《說文》古文監字，視也。監視，監下也，在臥部。
𡾂	𡾂　　	《字書》亦峱字也。
𢒅	𢒅　　	《說文》：古文工字也。從彡。
讆	讆　　	為劌反。《聲類》或㦣字也。㦣，夢言，意不譿也，在心部。
𧮎	𧮎　　	《聲類》亦謇字也，《字書》為切字，在力部。
𥒒	𥒒　　	古拜反。《埤蒼》：「石之次玉者也。」
𠪓	𠪓　　	絮胡反。《字書》：「古文砮字也。」砮石，可以為石鏃也。在石部。
𥒓	𥒓　　	苦耕反。謂語𥒓𥒓然小人也。鄭玄曰：「小人之皃也。」《說文》：「古磬字也。」磬，樂石也。又曰音定反，在磬部。
𨎙	𨎙　　	甫鞠反。《說文》：「車軸縛也。」《易》曰「車𢬁𨎙」是也。《廣雅》：「𨎙，束也。」
隟	隟　　	丘㦸反。《左氏傳》：「皆於農隟。」杜預曰：「隟，閑也。」【野王案】謂閑暇。《國語》「四時之隟」是也。又曰：「壚之隟壞，誰之咎也。」【野王案】隟，猶𡧘穴也。《史記》「白駒之過隟」是也。《國語》曰：「上下无隟。」賈達曰：「隟，舋也。」《史記》：「樂投与燕王有隟。」【野王案】隟，猶間也。隟所以為有怨憾也。《說文》：「隟，壁際。」《廣雅》：「隟，裂也。」
𥾡	𥾡　　	《聲類》亦絢字也。
𦆢	𦆢=𦇧	凡厲反。《周書》：「正西以白旄紕𦆢為献。」【野王案】《說文》：「西胡毳布也。」《漢書》「織𦋺刾文繡，賈人无淂衣𦋺」是也。《尔雅》：「氂，𦋺也。」郭璞曰：「毛氂所以作𦋺者也。」或為氂字，在毛部。今或為𦋺字，在罓部。
𩚢	𩚢　　	達奚反。《字書》：「𩚢，餬也。」
𧮣	𧮣　　	《聲類》古文競字也。
粤	粤　　	有月反。《尚書》：「弗服田畒，粤其罔有黍稷。」孔安國曰：「粤，於也。」《尔雅》：「粤，亏也。粤，曰也。」郭璞曰：「《詩》云『對粤在天』是也。」《說文》亦審昚之詞也。」《周書》「粤三月丁亥」是也。
𥒤	𥒤　　	奴道反。《字書》：「碼𥒤也。」
𡂦	𡂦　　	《說文》古文商字也。
𡂧	𡂧　　	思唐反。《字書》：「古文𠸶字也。」𠸶，亾也，在吅部。
𢎧	𢎧　　	《說文》古文乃字也。
厨	厨　　	馳俱反。《礼記》：「君子遠庖厨。」《說文》：「庖，屋也。」《蒼頡篇》：「主食者也。」
沬	沬　　	《說文》：「此篆文頮字也。沬，洒面也。」《廣雅》：「沬，洗也。」
𨖯	𨖯=𣣸	餘九反。《說文》：「言意也。」
𦆰	𦆰=䌘=䋢	方結反。《說文》：「編繩也。一曰弩要鉤帶也。帶也。」《蒼頡篇》「射奠也。」
𡺲	𡺲　　	《說文》亦峻字也。
岺	岺　　	旦泉反。《韓詩》：「習習各風，惟山岑原。」岑原，山巔也。
𤮼	𤮼　　	徒載反。《廣雅》：「𤮼，甘也。」
𨒿	𨒿　　	《說文》古文迺字也。
𢇁	𢇁　　	《說文》：「古文糸字也。」
釆	釆　　	《說文》古文平字也。
𧃊	𧃊=䉵=饌	仕眷反。《儀礼》：「俱饌于西塾。」鄭玄曰：「饌，陳也。俱，具也。」《論語》：「有酒食先生饌。」馬融曰：「饌，飮食也。」《廣雅》：「進也。」《方言》：「自關以西秦晉之間，凡取物而逆謂之𧃊。」《漢書》或以為撰字，在手部。
𧇊	𧇊=虧	去為反。《毛詩》：「不𧇊不崩。」《戔》云：「𧇊猶毁壞也。」《楚辭》：「芳菲菲而難𧇊。」王逸曰：「𧇊，歇也。」又曰：「八柱何當，東南何𧇊。」王逸曰：「𧇊，𡙇也。」《尔雅》：「𧇊，毁也。」《說文》：「氣損也。」《廣雅》：「𧇊，去也。𧇊，以也。」或為𧇾字，在兮部。
寍	寍　　	奴𨓍反。《說文》：「願詞也。」【野王案】今亦以為安寍之䀂。或為寍字。《字書》，在穴部。
諍	諍　　	側迸反。《說文》：「諍，止也。」【野王案】今世以為争字。爭，諫也，別也，在受部也。
𠧏	𠧏=䜌	《說文》：古文䜌字也。
𥫐	𥫐　　	《說文》籀文商字也。
𥿐	𥿐　　	《字書》：「古文綯字也。」
盗	盗　　	往到反。《毛詩》：「君子信盗。」《傳》曰：「盗，逃也。」《戔》云：「盗謂小人也。」《春秋傳》曰：「賤者窮諸盗」是也。《韓詩》：「盗，䜛也。」《左氏傳》：「竊賄為盗也。」《榖梁傳》：「《春秋》有三盗：微殺大夫謂之盗；非所取而取之謂之盗。辟中國之正道以襲利謂之盗也。」《國語》：「匹夫專利猶謂之盗。」
𠏘	𠏘=愆=𨓲	去纏反。《尚書》：「帝德罔𠏘。」孔安國曰：「𠏘，過也。」《左氏傳》：「用𠏘厥位。」杜預曰：「𠏘，失也。」又曰：「王𠏘子厥身。」杜預曰：「𠏘，惡疾也。」《說文》：「此籀文字，篆文為愆字，在心部。」《聲類》或為𨓲字，在辵部。或為䇂字，在辛部也。
𢋘	𢋘=廱	於龍反。《尚書》：「黎民於變時𢋘。」孔安國曰：「𢋘和不當𢋘。」賈逵曰：「當，任也。年糓和熟曰𢋘。」又曰：「𢋘不為幸。」賈逵曰：「𢋘，樂也。」《尔雅》：「𢋘，聲也。」郭璞曰：「謂肅𢋘和鳴也。又曰：「𢋘𢋘，音聲和也。」【野王案】《毛詩》「𢋘𢋘在宮」是也。又曰：「𢋘𢋘，民協服也。」郭璞曰：「鳯皇應德鳴相和，百姓懷附與頌歌也。」《白虎通》：「辟𢋘者何也。象璧圓而邕之以璧之，璧之，積天下之道德，邕天下之殘賊也。」【野王案】所以習礼儀之宮也。《礼記》「天子曰壁𢋘，諸侯曰伴〔頖〕宮」是也。《說文》：「天子饗諸侯。」辟廱或為邕字，在巛部。饔餼字，在食部。廱𪆂鳥為𪄉字，在鳥部也。
𢋘	𢋘　　	《字書》亦廱字也。
𥿜	𥿜=紾	徒展反。《考工記》：「凡相角，老牛之角𥿜而錯。」鄭衆曰：「讀為抮縛之抮，謂牛捔角理也。」《說文》：「𥿜，縛也。」
䋠	䋠　　	《字書》亦绂字也。
𢇠	𢇠=庉	徒本反。《說文》：「𢇠，樓𢊂也。」《蒼頡篇》：「屋下高藏也。」《廣雅》：「𢇠，舍也。」《釋名》：「𢇠，乇也。乇，聚也。」
𧧡	𧧡　　	《說文》古文訟字也。
𣷢	𣷢　　	思旅反。《儀礼》：「旨酒既滑。」鄭玄曰：「𣷢，淸也。」《毛詩》：「有酒𣷢我。」《傳》曰：「𣷢，酋酒也。」【野王案】酋，𨣳酒也。又曰：「零露𣷢兮。」《傳》曰：「𣷢𣷢然亦落皃也。」又曰：「其葉𣷢兮。《傳》曰：「𣷢，盛皃也。」又「其葉𣷢𣷢。」《傳》曰：「支葉扶踈不相比近也。」《說文》：「一曰浚也。」《埤蒼》：「羹皃也。」《廣雅》：「滑𣿍也。𣷢𣷢，流也。
𧧢	𧧢　　	虚网反。《說文》：「夢言也。」《廣雅》：「𧧢，忽也。」【野王案】此亦与怳字同，在心部。
緣	緣=縁	餘衆、餘絹二反。《尔雅》：「緣謂之純。」郭璞曰：「衣緣飾也。」《礼記》「緣廣寸半。」鄭玄曰：「緣，飾邊也。」又曰：：「明王以相緣也。」鄭玄曰：「緣，猶因襲也。」《莊子》：「有蟁蝱僕緣而拊之不時，則缺銜毀首。」【野王案】謂緣附而登上之也。《家語》：「譬緣木，務高而畏玆甚。」《淮南》：「猨狖得茂木，不去而跳。貆貉得埵防，弗去而緣。」是也。《史記》「求為小吏，未有因緣。」【野王案】《續漢書》：「常欲去之，未有雅緣」是也。《方言》：「懸裺謂之緣。」郭璞曰：「縫緣也。」《廣雅》「緣，循也。」
𧫣	𧫣=速	先斛反。《說文》古文速字也。速，疾也，召也，在辵部。
𠧤	𠧤　　	奴改、奴陵二反。《尔雅》：「𠧤，乃也，」《說文》：「驚聲。」或曰「𠧤往。」《聲類》：「至也。」或為迺字，在辵部。
峥	峥　　	《字書》亦崝字也。
𡷨	𡷨　　	揩耕反。《說文》：「谷也。」
𩟪	𩟪=饌=饡	子旦反。《說文》：「以羮澆飯也。」【野王案】《九思》「時混混兮澆饌」是也。
𢇫	𢇫　　	方拱反。《字書》或覂字也。覂，覆也，在西部也。
飮	飮　　	於錦反。《字書》亦食字也。飮，歠也，𠰸〔咽〕水也。在欠部，或為𣳩字，在水部。
𨋮	𨋮　　	呼萌反。《史記》：「𨋮𨋮殷殷，若有三軍之衆。」《蒼頡篇》：「𨋮𨋮，聲也。」《聲類》亦轟字也。
𣣱	𣣱　　	於宜反。《廣雅》：「𣣱歟，歎詞也。」《字書》或猗字也，在犬部。
𥿳	𥿳　　	《說文》：古文細字也。
𨏵	𨏵　　	無盡反。《說文》：「車伏菟下革也。」後［從］𤔿，𤔿，古湣字也。
競	競　　	渠敬反。《毛詩》：「秉心無競。」《傳》曰：「競，强也。」《左氏傳》：「有軄競焉。」杜預曰：「競，遽也。」又曰：「師競巳甚。」杜預曰：「競，爭競也。」《說文》：「强語也。一曰逐也。」《廣雅》：「競，高也。」《聲類》古文為倞字，在人部。或為𧫘字，在言部。
号	号　　	杜預曰：「啼哭也。」《尔雅》：「號，呼也。」郭璞曰：「今江東皆言號也。」【野王案】號呼，聲音嚻讙沸說也。《周易·九二》「愓號暮夜，有戎勿恤」、《毛詩》「或號式呼」是也。《說文》：「痛聲也。」《廣雅》：「號，鳴也。」
𧧻	𧧻　　	士亞反。《說文》：「蹔［慙］語也。」【野王案】今並為乍字，在乍部。
緼	緼　　	於昆反。《論語》：「衣弊緼袍。」孔安國曰：「緼，枲也。」《礼記》：「纊為繭，緼為袍。」鄭玄曰：「緼謂今纊及舊絮也。纊今綿也。」《說文》：「緼，紼也。」《廣雅》：「緼，乱也。」
巽	巽=𢁉	《周易》：「巽，入也。巽，伏也。」《尚書》：「庸命巽朕位。」孔安國：「巽，從也。」《論語》：「巽与之言。」苞咸曰：「巽，恭也。」【野王案】訓「恭從」亦与愻字義同，在心部。《說文》：此篆文顨字也。
𧇾	𧇾　　	去為反。《說文》：或𧇾字也。虧，𡙇〔缺〕也，毁也，壞也，在于部。

〔全文完〕

